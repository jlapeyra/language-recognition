Informa personal
Otra informas
Michelangelo (1475–1564) ia es un artiste italian, un de la creores la plu inspirada en la istoria de arte e, con Leonardo da Vinci, la forte la plu impresante en la Renase alta italian. Como scultor, arcitetor, depintor e poesiste, el ia influe vasta sua contemporas e la arte ueste seguente.
Michelangelo ia nase en Caprese, ma sua vive ia relata a la site Firenze. Sua padre, un ofisior ci ia ave contata con la familia renante Medici, ia envia sua fio a la eda de 13 anios a la studio de la depintor florensal Domenico Ghirlandaio. Alora, pos studia a la scola de sculta, Michelangelo ia es invitada en la casa de Lorenzo de' Medici. Sua padron ia mori en 1492: el ia fuji de Firenze cuando on ia esclui tempora la Medicis.
En Roma, el ia produi sua sculta grande Bacchus. El ia crea ance ance Pietà (1498–1500), ancora en sua loca orijinal en la Basilica de San Petro en Roma. Pos reveni a Firenze, Michelangelo ia produi David, la plu famosa de sua scultas jigante de marmo (4,34 m). Creada entre 1501 e 1504, David ia deveni la simbol de Firenze.
En 1505 Papa Julius 2 ia clama Michelangelo per du encargas. La plu importante ia es la frescos de la sofito de la Egleseta Sistina. Entre 1508 e 1512, laborante alta supra la solo e reclinante a sua dorso sur scafal, Michelangelo ia depinta un de la imajes la plu gloriosa de la tempo pasada. El ia inclui un sena de Dio separante la lus de la oscuria, e la crea de Adam. Esta imajes, mostrante sua comprende mestral de anatomia e la move umana, ia cambia la curso de depinta ueste.
Miguel de Cervantes Saavedra (1547–1616) ia es un autor espaniol. On regarda la novela Don Quixote (Parte 1, 1605; Parte 2, 1615) como un de la obras mestral de leteratur mundal.
El ia nase en Alcala de Henares. En 1571, el ia partisipa contra turceses osmanian en la Batalia de Lepanto, en cual el ia perde la usa de sua mano sinistra.
En reveni a Espania en 1575, el ia es caturada par piratas de la Costa Barbary. El ia es retenida en Jazair como sclavo, ma  amis e familia ia libri final el par rescate.
Pos reveni a Espania, Cervantes ia produi poesias e teatrales sin conta, incluinte sua novela campanian La Galatea (1585). Cervantes ia labora como colior de impostas per governa, en cual labora el ia es prisonida a multe veses per falis nonesplicada. En prison, el ia imajina sua novela grande Don Quixote. Esta ia es un susede pronto, an si Cervantes ia profita nunca de lo, car copias nonlegal ia sperde a tota locas.
Cervantes ia publici ance un colieda de naretas, Novelas Esemplal (1613).
El ia completi la novela metafor Persiles y Sigismunda (1617) a cuatro dias ante sua mori.
Publio Vergilio Maro (70–19 aec) ia es un poesiste roman, e la autor de la obra mestral Eneida, la obra de leteratur la plu influente en tota Roma antica. En 19 aec, Vergilio ia comensa un viaja a Elas e Asia, con la intende de revisa la Eneida, e alora de dedica la resta de sua vive en studia de filosofia. El ia deveni malada ante parti de Atina e ia mori pronto pos sua ariva a Brundisio (aora Brindisi, Italia).
En 37 aec, Vergilio ia completi sua obra prima major: la des poesias pastoral, la Campaniales. Per crea un umor pastoral, Vergilio ia descrive la conversas amin de la pastores e sua cantas de ama, sua lamentas, e sua concursos de canta. Ma el ia dona a la Campaniales un natur orijinal e plu nasional, par introdui persones e avenis real en la poesias, e par refere, en metafor, a otra poplas e avenis.
La Cultivorales, o Arte de cultiva, un poesia sur la vive de la cultivor, ia es scriveda de 36 a 29 aec. La poesia revela la perfetia artistal la plu alta trovada a cualce tempo en poesias latina.
Vergilio ia dedica sua des anios ultima a la crea de la Eneida, un epica mital descrivente la vagas de la eroe Eneas pos la cade de Troia en la Gera de Troia asta sua vinse militar en Italia. Eneas ia fuji de Troia, portante sua padre senesente sur sua spalas, e gidante sua fio joven Ascanio par mano. El ia asembla un marina e ia vela tra la Mar Mediteraneo este con la troianes survivente a Tracia, Criti, Epiro e Sisilia, ante la destrui de la marina sur la costa de Africa. Asi, Dido, rea de Cartago, ia cade en ama a Eneas. Ma el ia suiside cuando Eneas ia parti plu tarda. Pos para a la boca de rio Tiber en Italia, Eneas ia mata Turno, la re de la rutulianes.
La moda e la trama de la Eneida ia es derivada de la Iliada e Odisea, la epicas elinica antica atribuida a Homero. La Eneida es regardada como la epica grande prima, e Vergilio ia intende lo como un atenta de glori Roma.
La moda de la poesia vergilian ia influe poesistes engles como Geoffrey Chaucer, Edmund Spenser, John Milton, e Alfred Tennyson.
Stanley Kubrick (26 julio 1928 - 7 marto 1999) ia es un dirijor de filma, senariste, produor, sinematografiste, editor e fotografiste american. El es frecuente sitada como un de la dirijores la plu influosa en la istoria de sinematografia. Sua filmas, cual es xef ajustas de novelas o naras corta, covre un estende larga de jeneros, e es notada per sua realisme, umor oscur, sinematografia unica e usa evocante de musica.
Gottfried Wilhelm (von) Leibniz (1 julio 1646 – 14 novembre 1716) ia es un filosofiste e erudita ci ave un loca importante en la istoria de matematica e la istoria de filosofia, car el ia developa la calculo integral e diferensial en modo nondependente de Isaac Newton. La sistem de scrive creada par Leibniz ia es usada de sua publici. El ia es un de la inventores la plu produosa en la campo de la calculadores mecanical.
En filosofia, el ia es plu conoseda per sua otimisme, pd sua conclui ce nosa universo es la plu bona cual Dio ia pote crea, un idea criticada par otras como Voltaire. Leibniz, en junta con René Descartes e Baruch Spinoza, ia es un de la tre defendores grande de la razonalisme en la sentenio 17.
Lebniz ia fa plu contribuis a fisica e tecnolojia, e ia previde ideas cual va apare a pos en filosofia, biolojia, medica e jeolojia. El ia scrive sur filosofia, politica, leges, etica, teolojia, istoria e filolojia.
Gottfried Leibniz ia nase 21 junio 1646. Sua padre ia es un profesor de filosofia a la Universia de Leipzig. Gottfried peti ia es un jenio joven, natural, e ia reseta sua diploma dotoral a la eda de 20. El ia spende alga tempo viajante sirca Europa, probante cuasi tota filosofia cual la continente pote ofre el.
En 1672, el ia vade a Frans como un diplomata. Ala el ia comensa inventa calculo e un calculador cual pote multipli e divide. En 1676, el ia visita Spinoza en Nederland (do el ia leje la manoscrito per Etica), e alora ia vade a Hanover per servi la prinse ala. En 1700, el ia funda la Academia de Berlin.
La projeta major de sua vive ia es la reconsilia de catolicisme e protestantisme. El ia fali, clar. Lo ta nesesa multe plu ca jenio per reconsilia acel du!
Leibniz ia deveni plu e plu isolida e povre tra tempo, car el no ave un sponsor political. El ia mori en 1716, e sua funera ia es atendeda sola par sua secretor.
Sua obra major en la rena de psicolojia, es Esajos nova sur comprende umana, un refuta de Locke scriveda en 1703 ma no publicida asta 1765.
Sua punto fundal ia es ce mente no es un tabula rasa, un tableta limpa pasiva sur cual esperia scrive, como Locke (e Aristotele) ia sujesta. La mente es un cosa complicada cual opera sur e muta esperia. "No cosa es en la mente cual no ia es en la sensa" el ia dise, parafrasente Locke, "estra la mente mesma". Esta ta inspira Kant e multe psicolojistes en tempos plu resente.
Leibniz ia sujesta ance ce en cuando nos es vivente, la mente es nunca intera a reposa, an en dormi profonda. En fato, lo es frecuente funsionante an cuando nos no es consensa de lo. Esta conseta de la nonconsensa ia influe multe Schopenhauer e, plu tarda, Freud.
Leibniz ia ave un metafisica multe noncomun. El ia comensa con la mesma tipo de seticisme como Descartes. Ma el ia fini con un metafisica idealiste el nomi monadolojia cual vade plu distante ca an la metafisica de Berkeley. Monades es spiritos individua. Cada spirito conteni en se la "persepi" de la universo intera. Lo no es la idea ce on ave un universo intera esta nosa spiritos cual tota de nos persepi como un ojeto - spiritos es tota cual esiste! Nos comun esperia nos mesma como interatante con otras - "monad a monad", on pote dise. Ma Leibniz esplica ce nos es sola parente interatante, cada de nos en nosa universo interna. Monades, el ia dise, es "sin fenetra". 
Nos persepi consensosa sola un peti peso de esta universo interna - nosa "punto de vista". On no es conosente de la apare de la interna de mea stomaco, o de la pensas de un otra, o de cual es aveninte sur alga planeta jirante sirca Alfa de la Sentauro. Tota esta e plu es "en" me, ma es sola persepida nonconsensa.
An ce cada spirito ave sua propre "punto de vista", tota spiritos conteni la mesma persepi de la universo. Esta es cual el nomida armonia. Ma alga spiritos ave un vista plu clar, plu completa, plu consensa ca otras. Sola un spirito singular es intera consensa, e conteni tota "puntos de vista". Acel spirito es Dio.
Kongzi (551?-479 aec) ia es un filosofiste xines ci ia ave un influe masima en la istoria de Xina. Cisa el ia nase en la stato Lu (aora Xandong) de un tribu nobil. En 527 aec, el ia comensa sua carera como mestre viajante con grupos de disiplos.
Kongzi ia servi como ministro de crimin en la stato Lu. El ia continua ancora sua tende de viaja e instrui. En 484 aec, cuando opresa e malia ia sperde, Kongzi ia crede ce on debe revive la prinsipes de la sajas anticin. Donce el ia fa lesones a sua studiantes sirca la clasicas e la influe de esemplo. Alga de sua disiplos ia scrive "Conversas", la obra filosofial la plu fidable de sua instruis e vive.
Kongzi ia dona lesones pratical e etical ma no multe relijial. El ia asentua la sinco virtuas umana: gravia, jenerosia, sinseria, asiduia e compatia. Estas ta deside la carater esterna de un person e sua atas.
Sua opina de governa ia es patronal. El ia recomenda ce tota persones oserva per atende sua obligas a la stato. En sentenios seguente, sua instruis (Confuzisme) ia ave un influe grande e constante a la nasion xines.
Karl Marx (nase 5 Maio 1818 en Trier; mori 14 Marto 1883 en London) ia es un filosofiste, jornaliste political e criticiste de economia capitaliste.
Con Friedrich Engels, Marx es regardada como un pensor xef de la promove laboriste. Pos la mori de Marx, Engels ia publici la scrivedas ultima de Marx. 
Alexandro 3 de Macedon (elinica: Αλέξανδρος Γʹ ὁ Μακεδών, 20/21 Julio 356 aec – 10/11 Junio 323 aec), comun conoseda como Alexandro la Grande (elinica: Ἀλέξανδρος ὁ Μέγας), ia es un re (basileus) de la rena elinica Macedon e un membro de la dinastia Argean. El ia nase en Pella en 356 aec e ia segue sua padre Filipo 2 a la trono cuando de 20 anios. El ia spende la plu de sua anios de rena sur un campania militar sin presedente tra Asia sude-ueste e Africa norde-este, e per la eda de 30 anios, el ia crea un de la imperos la plu grande de la mundo antica, estendente de Elas a India norde-ueste. El ia es sin defeta en batalia e es videda como un de la comandores militar la plu susedosa  de istoria.
Cuando un joven, Alexandro ia es instruida par Aristotele asta 16 anios. Pos la asasina de sua padre en 336 aec, el ia segue sua padre a la trono e ia erita un rena forte e un armada esperiosa. Alexandro ia es donada la jeneralia de Elas e ia usa esta autoria per comensa la projeta de sua padre per gida la elinicas en la concista de Persia. En 334 aec, el ia invade la Impero Acemenan (pd, Persia) e ia comensa un serie de campanias cual ia dura 10 anios. Seguente la concista de Anatolia, Alexandro ia rompe la potia de Persia en un serie de batalias desidente como la Batalia de Isso e lo de Gaugamela. El ia suverti Re Dario 3 de Persia e ia concista la Impero Acemenan intera. A acel punto, sua impero ia estende de la Mar Adriatica a la Rio Beas.
Alexandro ia atenta ateni la "finis de la mundo e la mar esterna grande" e ia invade India en 326 aec, e ia gania un vinse importante sur la Pauravas a la Batalia de la Hidaspes. Ultima, el ia returna a la demanda de sua soldatos anelante sua propre pais. El ia mori en Babilon en 323 aec, la site cual el ia intende funda sua capital, sin esecuta un serie de campanias intendeda cual ia ta comensa con un invade de Arabia. En la anios pos sua mori, un serie de geras interna ia rompe sua impero, cual ia resulta en la institui de alga statos, renada par la diadochi, sua jenerales e eritores survivente.
La lega de Alexandro inclui la difusa e sintese cual sua concistas ia promove, como Budisme Elinica. El ia funda alga 20 sites cual porta sua nom, spesial Alexandria en Egipte. Alexandro ia coraji colonistes elinica, e la sperde de cultur elinica en la este ia resulta en un sivilia elinica nova, aspetas de cual e ancora evidente en la tradisiones de la Impero Bizantian en la sentenio 15 ec, e la presentia de parlores elinica en Anatolia sentral e este asta la jenoside elinica par la turces en la desenio de 1920. Alexandro ia deveni un eroe clasica en la molda de Acile, e el apare importante en la istoria e tradisiones e mitos de cultures elinica e nonelinica. El ia es sin defeta en batalia e ia deveni la mesura con cual xefes militar compara se. Academias militar tra la mundo ensenia ancora sua taticas. El es frecuente gradida entre la persones la plu influente en istoria.
Elizabeth 1 (7 setembre 1533 – 24 marto 1603) ia es la rea de England e Er de 17 novembre 1558 asta sua mori. Sin enfantes, Elizabeth ia es la monarca sinco e final de la dinastia Tudor.
Elizabeth ia es la fia de Henry 8 e sua sposa du, Anne Boleyn, ci ia es esecutada a du anios e un dui pos la nase de Elizabeth. La sposi ia es negada e Elizabeth ia es declarada como un enfante nonlegal. Sua duifrate Edward 6 ia rena asta sua mori en 1553 e ia dona la trono a Dama Jane Grey, iniorante la diretos de sua duisores Elizabeth e Mary, ci ia es catolica. Ma la atesta ia es negada e Mary ia deveni rea. En la rena de Mary 1, Elizabeth ia es prisonida tra cuasi un anio, suspetada de suporta la rebelores protestante.
En 1558, Elizabeth ia segue sua duisore a la trono. Un de sua atas prima ia es la institui de un eglesa protestante engles, de cual el ia deveni la governor suprema. El no ia vole irita tro multe la catolicas per evita un crusada, ma el no ia vole coraji la protestantes plu radical, ci ia desira cambias multe plu estrema. Esta eglesa ia deveni la Eglesa de England, divorsada de Roma ma reteninte sua stilo.
An si on ia espeta ce el va sposi e produi enfantes per erita la trono, el ia sposi nunca e ia deveni famosa per sua virjinia.
Elizabeth ia es un renor moderada, tolerante, e cauta. En la desenio de 1580, el no ia pote evita un gera con Espania. La defeta de la Marina de Espania en 1588 ia es un de la vinses la plu grande en la istoria de England. Sua rena es conoseda como la Eda Elizabethan, e es famosa per leteratur, teatro, e otra artes, como la teatrales e poesias produida par Shakespeare. E sua rena ia es relativa stable e pasosa, e ia crea un identia nasional per la engleses.
Elizabeth ia mori a 24 Marto 1603 a la Palasio de Richmond. A alga oras a pos, la projeta per declara James 6 de Scotland como James 1 e England ia comensa. 
Elizabeth ia es enterada en la Abadia de Westminster en un tomba cual el comparti con sua duisore, Mary. La enscrive a la tomba dise Regno consortes et urna, hic obdormimus Elizabetha et Maria sorores, in spe resurrectionis, pd: "Asosiores en rena e tomba, asi nos dormi, sores Elizabeth e Mary, en espera de revive."
San Tomas de Aquino ia es un frate dominican italian, prete catolica e dotor de la Eglesa. El ia es un filosofiste e teolojiste multe influente en scolastica. En esta tradision el ia es conoseda como doctor Angelicus e doctor Communis. La nom "de Aquino" identifia la orijina de sua asendentes en la contia de Aquino, en lo cual es oji Lazio (Italia).
Epistemolojia es la parte de la filosofia ce esplora la qualia, orijina e limitas de la conose umana. El es un parte multe importante de la filosofia, ce multe relate a otra partes, per esemplo a la filosofia de siensa, a la metafisica e a la filosofia de matematica.
Vide Teorias de Epistemolojia.
Confuzisme es un sistem filosofial e etical xines developada de las ensenias de la filosofiste xines Confuzi (Kǒng Fūzǐ). Descriveda como un tradision, un filosofía, un relijio, un forma de governa o un modo de vive. Kongzi ia considera se mesma un retransmetador de la teolojia e valuas de la dinastias Shang (s 1600-1046 aec) e Zhou (s 1046-256 aec) de la periodo de la Statos Gerante. Confuzisme ia es supresada en la eda legaliste e autocrata de la dinastia Qin (221-206 aec), ma ia survive.
Sosia es la intera de persones ci abita la un con la otras en un comunia ordinada o un comunia de persones ci abita un nasion, pais, o rejion, e ci comparti costumes, leges e organizas.
Democratia (de la elinica δημοκρατία, "rena par la popla"), en sua sinifia moderen, ave tre aspetas, tota per un sistem de governa en cual la sitadanes eserse potia par vota En un democratia direta, la sitadanes intera forma la corpo governante, e los vota direta sur cada caso, pe sur la pasa de un lege spesial de imposta. En un democratia represental, la sitadanes eleje representores de entre se mesma. Esta representores asembla per forma un corpo governante, como un lejeria. En un democratia constitual, la potias de la majoria es eserseda en un strutur de un democratia represental, ma la constitui limita la majoria e proteje la minorias, tipa par la promove de diretos individua, pe libria de parla o libria de asosia. 
La nonsertia de resultas es inerente en democratia, cual causa de tota fortias debe luta repetente per la reali de sua interesas, cual es como la potia de un grupo de persones devolui a un colie de regulas. Democratia ueste, como distinguida de lo cual ia esiste en sosias premoderne, es jeneral videda como orijina en la site-statos como Atina clasica e la Republica Roman, do scemas variosa e grados de diretos de vota de la popla (mas e libre), ia es atentada ante la forma ia desapare en la ueste a la comensa en cuando acel edas ia cade.
Seguente la siensiste de politica Larry Diamond, democratia es composada de cuatro elementos importante: un sistem political per eleje e recambia la governa par elejes libre e justa; la partisipa ativa de la popla, como sitadanes, en politicas e la vive sivil; proteje de la diretos umana de tota sitadanes; e un rena de leges, en cual la leges e prosedes aplica egal a tota sitadanes.
La terma ia apare en la sentenio sinco aec per nomi la sistemes political cual esiste alora en la site-statos elinica, spesial Atina, per sinifia "rena par la popla", contrastante con aristocratia (ἀριστοκρατία), cual sinifa "rena de un elite". Teorial, esta definas es oposante, ma pratica la distingui ia es istorial neblida. La sistem de Atina clasica, per esemplo, ia dona sitadania democrata a omes libre, e ia escluida sclavos e femes de partisipa. En cuasi tota governas democrata tra istoria antica e moderne, sitidania democrata es composada de un clase elite, asta la permete de vota ia es estendeda a tota sitadanes adulte en la plu de democratias moderne tra la promoves de vota de la sentenios 19 e 20.
Democratia contrasta con formas de governa en cual potia es tenida par un individua, como en un monarcia asoluta o dictatura, o en cual potia es tenida par un cuantia peti de individuas, como en un oligarcia o plutocratia. An tal, esta oposas, eritada de filosofia elinica, es aora ambigua car governas moderne ave elementos miscada democrata, oligarciste, e monarcial. Karl Popper ia defini democratia como contrastante con tirania o autarcia, e donce focante sur la oportunas per la pople per controla sua xefes e per espulsa los sin nesesa un revolui.
Sosialisme es un varia de sistemes sosial e economial marcada par posese sosial e la autodirije de la modos de produi par la laborores, e ance la teorias political e promoves asosiada con los. Posese sosial pote refere a formas de posese publica, coletiva, o coopera, o a la posese de valuas par sitadanes. On ave multe varias de sosialisme e no defini singular pote capsuli tota, ma posese sosial es la elemento comun compartida par los.
Sistemes economial sosialiste pote es divideda entre formas mercato e nonmercato. Sosialisme nonmercato inclui la sustitui de mone e la valuas de imobilas, labora, e capital, par valuas calculada sola sur usa. La intende es la crea de un sistem economial cual evita la nonefetosia e crises asosiada con la acumula de capital e la sistem de profita. Contrastante, sosialisme mercato reteni la usa de mone e la valuas de imobilas, labora, e capital, e en alga casos an la motiva de profita, en relata a la opera de emprendes sosial poseseda e la rasiona de benes de capital entre los. Profitas jenerada par esta companias ta es controlada direta par la laborores de cada compania, o cumula a la sosia intera en la forma de un dividendo sosial. Sosialistes debata la praticalia e metodos de distribui de recursos per un sistem sosialiste.
La promove political de sosialisme inclui un grupo de filosofias political cual orijina en la promoves revoluinte de la sentenio 18, e en la conserna per la problemes sosial cual ia es asosiada con capitalisme. En ajunta a la debata sur mercatos e metodos, la varias de sosialisme difere en sua consetas de posese sosial, como dirijores ta es organizada en instituis produinte, e la rol de la stato en construi sosialisme. Diferes sentral inclui reformiste contra revoluinte e sosialisme de la stato contra sosialisme libraliste. Politicas sosialiste ia es sentraliste e desentralida, internasionaliste e nasionaliste, organizada par partitos political e oposada a politicas de partitos, a veses incluinte sindicatos e a otra veses autonom de e critical de sindicators, presente en nasiones industrialida e nasiones developante. An si tota varias de sosialisme vide se mesma como democrata, la espresa "sosialisme democrata" es comun usada per asentua la suporta e valua de prosedes democratal, e contra sistemes political autoritar, como en nasiones comuniste.
A la sentenio 19 tarde, pos la obras de Karl Marx e sua colaboror Friedrich Engels, sosialisme ia comensa sinifia un oposa a capitalisme e un promove de un sistem poscapitaliste fundida sur alga forma de posese sosial de la modos de produi. En la desenio de 1920, la du tendes political cual domina la promove sosialiste internasional ia es la comunisme e sosialisme democrata. E, pos esta tempo, sosialisme ia emerje como "la promove secular la plu influente de la sentenio 20 en tota la mundo".[1] 
Con la emerje de la Uni Soviet como la state prima cual nomi se mesma sosialiste, sosialisme ia deveni asosiada en multe mentes con la model economial soviet, cual multe economistes sujeste ia es plu un forma de capitalisme de la stato o un economia de comanda. Partitos sosialiste resta un fortia political con grados variante de potia e influe sur tota continentes, gidante governas nasional en multe nasiones de la mundo. Oji, alga sosialistes ia adota ance la causas de otra promoves sosial, per esemplo ecolojia sana, egalia femiste, e libralisme sosial.
Ambientisme • Anarcisme • Autoritarisme • Capitalisme • Coletivisme • Comunisme • Conservalisme • Elitisme • Democratia cristian • Democratia sosial • Destrisme • Estremisme • Faxisme • Fundalisme • Globalisme • Individuisme • Inteletalisme • Libralisme (Libralisme clasic/Nova-libralisme) • Militarisme • Monarcisme • Darwinisme sosial • Nasionalisme • Nazisme • Progresisme • Reformisme • Sosialisme • Sinistrisme • Utilitarisme
Mone es cualce cosa o arcivo verable cual es asetada jeneral como paia per benes e servis e la repaia de debitas, e impostas, en un nasion spesifada o contesto sosio-economial. La funsiones xef de mone es distinguida como (1) un media de intercambia, (2) un unia de conta, (3) un arcivo de valua, e (4) un norma de paia posponeda.
La cuantia de mone de un nasion es composada de mones paper, monetas, e mone de banco. La mone de banco es composada jeneral sola de arcivos (xef en computadores en bancos moderna), e formi la parte la plu grande de mone en nasiones developada.
Elefen inclui la nomes major de mones de multe linguas tra la mundo: 
Elinica (Ελληνικά, ance greca o parolas simil en multe linguas european) es un lingua de la familia indoeuropean con un istoria de 3500 anios. Oji, lo es parlada par 15 milion persones en Elas, Cipros, Balgaria, Xciperia e Turcia. Lo ave ance multe parlores en comunias de migrores tra la mundo. Elinica es scriveda con la alfabeta elinica (la prima con vocales) de la sentenio nove en Elas, e de la sentenio cuatro en Cipros. La leteratur elinica ave un eda de plu ca 3000 anios.
Esemplos:
Gramatica refere a la sistem e strutur completa de un lingua o de linguas jeneral, tipal videda como composada de sintatica e morfolojia, e ance a veses fonolojia e semantica. La gramatica de un lingua pote es descrivente, pd un descrive de la strutur de la lingua como lo es usada par la comunia de parlores o un parte de acel comunia, o prescrivente, pd la strutur de la lingua como prefereda par un corpo governante o instruores de la lingua, o como videda par la publica jeneral como la modo "coreta" de usa la lingua. Car linguas cambia continual, ambos debe cambia ance, ma tipal la gramatica prescrivente cambia multe plu lenta ca la lingua como parlada.
Leteratur es la arte de operas scriveda. Jeneral lo es la nom per un colie de testos, categorida en grupos lingual o nasional, o asosiada a un tema, un eda o un situa sosial (per esemplo: leteratur femiste e leteratur enfantal). Clar, la categorias de leteratur es sujetal, e pote es controversa en multe casos. La leteratur es categorida (e sucategorida) en jeneros.
Alga persones defende la opina ce leteratur inclui tipos de naras par simboles (bandas de cartunes, imajes, sculta, etc). Ma tipal on considera ce leteratur conteni testos scriveda con alga cualia, e esclui alga formas popular como bandas de cartunes o alga spesies de novela (per esemplo la novela rosa).
Marte (simbole: ) es la planeta cuatro de la Sol en nosa sistem solal. Lo es nomida per Marte, la dio roman de gera (Ares en mitolojia elinica). Marte es ance conoseda como la planeta roja, car lo pare roja cuando on vide lo de la Tera a note.
Marte ave du lunas, Fobo e Deimo. Los es peti, con forma nonordinada, e lo es posible ce los es asteroides caturada, como 5261 Eureca. Marte pote es videda de la Tera per la oio simple: sua lumina es -2,9 o min. Sola la Sol, la Luna, Venus e Jupiter es plu briliante.
En la pasada, on ia crede ce Marte ave canales de acua licuida, ma la fotos fada par Mariner 4 en 1965 mostra ce no canales esiste. An tal, Marte es ance la planeta la plu probable per la esiste de acua licuida, e cisa de vive. Lo es la sola planeta, estra la Tera, cual ave saisones. Lo ave un periodo de jira cuasi la mesma como la Tera. Lo ave la monte la plu grande de la sistem solal – Monte Olimpo – e la canion la plu grande canion – Vale de Mariner – e covrentes de jelo a la polos. Lo ave partes cual es plu fotografida ca la Tera.
Cuatro sondas spasial ia orbita Marte, e la planeta ia es visitada par du vagadores (robotes esplorante, nomida Spirit e Opportunity).
La prefisa "areo-" (de la dio Ares) es usada per Marte como la prefisa "jeo-" es usada per la Tera, p.e. "areolojia", como "jeolojia".
Protenas es biomoleculas grande, acc macromoleculas, composada de un o plu cadenas longa de aminoasida. Protenas ave un colie multe grande de roles en organismes, incluinte la reatas metaboli catalisente, replica de ADN, responde a stimulas, furni strutur per selulas, e transporta moleculas de un loca a un otra. Protenas difere de lunlotra en sua segues de aminoasida, cual es determinada par la segue de nucleotidos de sua jenes, e cual tipal resulta en la protenas pliante en strutures spesifada de tre dimensiones cual determina sua ativia.
Protenas esiste sola per un periodo e es alora degradada e resiclida par la aparatos de la selula. La estende de la vive de un protena es mesurada en termas de sua duivive e covre multe varias. Los pote esiste per minutos o anios, con un estende de vive promedia de 1 o 2 dias en selulas de mamales. Protenas nonormal o mal pliada es degradada plu rapida par deveni un ojeto per destrui o par es nonstable.
Como otra macromoleculas como polisacaridos e aminoasidas, protenas es partes esensal de organismes e partisipa en cuasi tota prosede en selulas. Multe protenas es enzimas cual catalise reatas biocimical e es nesesada per metaboli. Protenas ance ave roles strutural o mecanical como, pe, actina e miosina en musculos, e la protenas de la sitosceleto, cual formi un sistem de scafales cual manteni la forma de selulas. Otra protenas es importante en siniali selulal, respondes imunial, adere selulal, e la sicle selulal. En animales, protenas es nesesada en la dieta per furni la aminoasida esensal cual no pote es sinteseda. Dijesta rompe la protenas per usa en metaboli.
Protenas es asemblada de aminoasidas usante informa codigida en la jenes. Cada protena ave sua propre segue unica de aminoasida cual es spesifada par la segue de nucleotidos de la jen cual codigi esta protena. La codigo es un colie de grupos de tre nucleotidos nomida codones, e cada combina de tre nucleotidos indica un aminoasida. Per esemplo, AUG (adenina - urasil - guanina) es la codigo per la aminoasida metionin. Car ADN conteni cuatro nucleotidos, la tota codones posible es 64; donce, on ave alga plu repetes en la codigo jenetica, con alga aminoasida spesifada par un de un codon. Jenes codigida en mADN (la "m" es per "mesajor") es prima transcriveda a pre-ARN par protenas como ARN polimerase. La plu de organismes alora prosede la pre-ARN usante formas variosa de alteras pos-transcrive per produi la mARN matur, cual es alora usada como un model per la sintese de protenas par la ribosomas.
La grandia de un protena sinteseda pote es mesurada par la cuantia de aminoasidas cual lo conteni, e par sua masa moleculal intera, cual es normal reportada en daltones (cual egal unias de masa atomal). La grandia de protenas crese de arceas a baterias a eucariotas. Per esemplo, un protena tipal, fermento, ave un longia de 466 aminoasidas, e 53 mil daltones. La protenas la plu grande es la titinas, un composante de la sarcomeros de musculos, on cuasi 27 milion aminoasidas e cuasi 3 milion daltones.
La intestin magra es un organo en la duto gastrointestinal do la plu de asorbe de nurintes e minerales de comedas aveni. Lo es situada entre la stomaco e la intestin spesa, e reseta bile e enzimas de la duto pancreasal per aida la dijesta. La intestin magra ave tre sesiones distinguida: la duodeno, la jejuno, e la ileo. La duodeno, la plu corta, es do la prepara per asorbe comensa, par protendes peti ditin nomida vilos. La jejuno spesiali en asorbe tra sua fore par enterosites de particulos peti de nuri cual ia es a ante dijestada par enzimas en la duodeno. La funsion xef de la ileo es la asorbe de vitamina B12, sales de bile, e cualce produidas de dijesta cual no ia e asorbeda par la jejuno.
La longia de la intestin magra en umanas pote varia multe, de tan corta como 2.75 m a tan longa como 10.49 m. La diametre es sirca 1.5 cm a nase e 2.5 a 3.0 cm en adultes. La area de la surfas de la membrana mucosa en un adulte es sirca 30 m, la resulta de la multe plias, vilos, e microvilos.
La pulmon es un organo cual prende osijen de la aira e move lo en la selulas roja de sangue, e sutrae la dioside de carbono de la sangue a la aira. La intercambia de gases es fa par multe selulas spesialida cual composa miliones de sacos poca con murs magra clamada alveolas.
Parolas medica relata a la pulmones multe veses comensa como pulmo- de la latina, e ance de la elinica pleumon.
Un maladia psicolojial es un maladia afeta xef la mente e la serebro. La plu de maladias psicolojial es partal fisiolojial e partal aprendeda. Alga maladias, como epilesia, tumores e atacas serebral no es comun nomida maladias psicolojial, ma la borda entre maladias psicolojial e nonpsicolojial es oscur. La studia de maladias psicolojial es nomida psicopatolojia. La profesa de diagnose e cura esta maladias es nomida psiciatria e psicolojia clinical. Maladias psicolojial major inclui...
Un antibaterial es un tipo de sustantia antimicrobial ativa contra baterias e la ajente plu importante per luta contra infetas baterial. Los ta mata o constrinje la crese de baterias. Un numero limitada de antibateriales ance posese ativia antiprotozonal. La antibateriales no es produosa contra virus como cataro o gripe; la medisines cual restrinje virus es nomida antivirusales en loca de antibateriales.
Animales es un rena (grupo major) de organismes eucariotal, xef multiselulal. La organiza de sua corpos deveni fisada en cuando los developa, an si algas esperia un muta en la parte plu tarda de sua vive. La plu de animales pote move. Tota animales come otra organismes per sua nuri. La plu de filos conoseda de animales en la arcivo de fosiles comensa como spesies maral en la esplode cambrial, a sirca 542 milion anios ante aora.
Zolojia es la studia de animales. Oji on ave plu ca 66 mil (min ca 5% de tota animales) spesies vertebrato e plu ca 1.3 milion (plu ca 95% de tota animales) spesies nonvertebrato. On categori animales a en grupos (tasonomia) con la sistem ierarcial Linnaean; o con cladistica, cual mostra scemas nomida cladogrames per mostra relatas cual es fundada en la prinsipe evolual de la asendente comun la plu resente.
Animales es divideda par corpo entre vertebratos e nonvertebratos. Vertebratos — pexes, amfibios, retiles, avias e mamales - ave un colona vertebral (spina); nonvertebratos no ave esta.
La parola "animal" veni de la parola latina animalis, cual sinifia "ave respira", "ave spirito" o "vivente".
Pexes es un supraclase de vertebratos cual abita en acua, respira par brancias e pari sua projenia par ovos. Sua corpos es covreda par scamas e los move par pinas.
Pexes pote comunica en sua ambientes suacuan tra la usa de comunica acustica. Comunica acustica en pexes conserna la transmete de sinial acustica de un individua de un spesie a otra. La produi de sonas como medias de comunica entre pexes es plu frecuente usada en la contesto de come, ataca o cortea.
Pexes es abundante en plu acuas. Los pote es trovada en casi tota la ambientes acual, de la corentes de montanias alta a la profondones de la mares plu profonda. Con 33 600 spesies descriveda, la pexes ave un diversia plu grande ca cualce otra grupo de vertebratos.
Pexes es un recursos importante per la umanas, spesial como comeda. Pexores comersial e de susiste pexa en pexerias savaje (pexa maral) o eleva los en lagetas o en cajes en la mar (acuacultur). Los ance es pexada par pexores recreal, mantenida como animales de casa e esibida en acuerias publica. La pexes ia ave un rol en cultur tra la edas, servinte como dios, simboles relijial e como sujetos de arte, libros e filmas.
La plu pexes intercambia gases usante brancias en cada lado de la farinje. Pexes de alga grupos pote vive estra la acua per periodos estendeda.
(Nota: esta lista no inclui grupos de pexes estinguida)
Infrafilo Agnata ("sin mandibula")
Infrafilo Gnatostomata ("mandibula-boca")
Condrosteo
Neopterijio
Umanas moderna (Homo sapiens, suspesie xef: Homo sapiens sapiens) es la sola membros esistente de la sutribu Hominina, cual es un ramo de la tribu Hominini (ominines), cual es relatada a la familia de primates grande. Los es marcada par posa erijeda e move bipede; destrosia alta de manos e usa grande de utiles cuando on compara esta a otra animales; e un tende jeneral a serebros e sosias plu grande e complicada.
Ominines primitiva – spesial la australopithecos, de ci sua serebros e anatomia ia es plu simil a primates nonumana en multe modos – es min comun regardada como "umana" ca la ominines de la jenero Homo. Alga de esta ominines ia usa foco, ia ocupa multe de Eurasia, e ia es la orijina de Homo sapiens anatomial moderna a sirca 200 000 anios en la pasada. Los ia comensa mostra indicas de condui moderna a sirca 50 000 anios en la pasada. En alga ondas de migra, umanas anatomial moderna ia veni de Africa e ia popla la plu de la mundo.
La estende de umanas e sua popla grande e cresente ia ave un efeto profonda sur areas grande de la ambiente e miliones de spesies nativa tra la mundo. Vantajes cual umanas ave cual esplica esta susede evolual inclui un serebro relativa plu grande con un neocortex, un cortex prefrontal e lobes tempal spesial bon developada, cual capasi niveles alta de razona astrata, lingua, solve de problemes, sosialia e cultur par aprende sosial. Umanas usa utiles multe plu ca otra animales, e es la sola spesie esistente cual construi focos e coce sua comeda. Los es ance la sola spesie cual vesti se, e crea e usa multe otra tecnolojia e artes.
Biocimica es la studia de prosedes chemical relatada a viventes.
Biocimica es multe relatada a biolojia moleculal, la studia de mecanicisme moleculal per cual informa jenetical codigida en la adn pote resulta la prosedes de la vive. Dependente de la defini esata de la termas usada, la biolojia moleculal pote es videda como un ramo de biocimica, o biocimica como un util per investiga e studia biolojia moleculal.
Multe de biocimica trata strutures, funsionas e la interatas de macromoleculas biolojial, como protenas, asidas nucleal, carboidratos e lipidos, cual furni la strutur de la selulas e fa multe de la funsionas asosiada con la vive. La cimica de la selula depende ance de la reatas de moleculas e iones plu peti. Esta pote es nonorganica, per esemplo acua e iones metal, o organica, per esemplo la aminoasidas, cual es usada per sintese protenas. La mecanicismes par cual la selulas arnesi enerjia de la ambiente par reatas cimical es conoseda como metaboli. En nuri, on studia la modo de manteni sania e la efetos de mancas nural. En cultiva, biocimicistes studia solo e fertilintes, e atenta descovre formas de boni la cultiva de granes e la controla de pestes. 
Sirca du desduples de la 92 elementos cimical frecuente natural es esensal per tipos diversa de vive biolojial. Elementos plu rara en la Tera no es nesesada per vive (estra selenio e iodo), an si alga comunes (aluminio e titanio) no es usada. La plu de organismes comparti nesesas de elementos, ma on ave alga diferes entre plantas e animales. Per esemplo, la alges de mar usa bromo, ma la plantas de tera e la animales pare no nesesa lo. Tota animales nesesa sodio, ma alga plantas no. La plantas nesesa boro e silico, ma la animales no (o los nesesa cuantias ultrapeti).
Sola ses elementos (carbono, idrojen, nitrojen, osijen e fosfor) composa cuasi 99% de la masa de la selulas vivente, incluinte en la corpo umana. En ajunta a la ses elementos xef cual composa la plu de la corpo umana, la umanas nesesa cuantias peti de cisa 18 plu.
Fero es un elemento cimical con la simbol Fe e la numero atomal 26. Lo es un metal de la serie prima de transita e grupo 8 de la table de elementos. Lo es, par masa, la elemento la plu comun a tera, forminte la plu de la cores esterna e interna de la planeta. Lo es la elemento cuatro la plu comun en la crosta de la tera.
En sua state como un metal, fero es rara en la crosta de la tera, limitada a depone par meteorites. Minerales de fero, par contrasta, es entre la plu abundante en la crosta, ma la estrae de metal usable de los nesesa fornones capas de ateni 1500 °C o plu, sirca 500 °C plu ca lo cual es nesesada per fonde cupre. Umanas ia comensa developa acel prosede en Eurasia sola sirca 2000 aec, e la usa de utiles de fero ia comensa despone la usa de alias de cupre en alga rejiones, sola sirca 1200 aec. Acel aveni es videda como la move de la eda de bronze a la eda de fero. En la mundo moderna, alias de fero, como aser, fero moldida, aser nonosidable, e aseres spesial es la metales industrial la plu comun, per sua cualias mecanical alta e sua custa basa.
Surfases de fero pur e lisa es mirorin e gris arjentin. Ma fero reata fasil con osijen e acua per produi osidos idratada brun o negra, comun nomida corode. No como la osidos de alga otra metales, cual formi stratos pasivinte, corode ave plu volum ca la metal, e alora despeli, esposante surfases fresca per corode.
La corpo de un umana adulte conteni sirca 4 grames (0.005% de la pesa de la corpo) de fero, la plu en la forma de emoglobina e mioglobina. Esta du protenas ave roles esensal en la metaboli de vertebratos, pd la transporta de osijen par sangue, e la conserva de osijen en musculos. Per manteni cuantias nesesada, la metaboli de fero en umanas nesesa un minima de fero en la dieta. Fero es ance la metal a la loca ativa de multe enzimas reduinte-osidinte con respira e osidi e redui en plantas e animales.
Cimical, la states de osidinte la plu comun de fero es fero(2) e fero(3). Fero comparti multe cualias de otra metales de transita, incluinte rutenio e osmio. Fero formi composada en un estende vasta de states de osidi, -2 a +7. Fero formi ance multe composadas de coordina; alga de los, como feroseno, feriosalato, e blu prusen, ave multe usas en industria, medica, e rexerca.
Clima es la state de la atmosfera en un rejion a un tempo o periodo spesifada. Climatolojia es la studia siensal de clima, e meteorolojia es la usa de la siensa per predise clima local.
En climatolojia, clima es la crea de models fundida sur statisticas de la situa atmosferal tra la mundo. Lo es mesurada par oserva la varia de temperatur, umidia, presa atmosferal, presipita, conta de particulas atmosferal, e otra variables tra un periodo longa. La clima local es derivada de esta modeles.
La clima local de un rejion es efetada par sinco composantes: atmosfera (la aira), idrosfera (mares, lagos, rios, etc), criosfera (temperatures), litosfera (la solo, rocas, etc), e biosfera (plantas, animales, e otra viventes).
Paleoclimatolojia es la studia de climas antica. Car oservas direta de clima no es disponable ante la sentenio 19, paleoclimas es deduida de variables nondireta cual inclui la depones en la fondos de lagos, la nucleos de jelo, la anelos de arbores e coral. Modeles de clima es modeles matematical de climas pasada, presente, e futur. Cambias de clima pote aveni tra periodos longa o corta como la resulta de multe fatores. 
Per esemplo, un cambia de 3 grados celsius en la promedia de temperatur anial de la mundo coresponde a un cambia de isoterma de sirca 300 a 400 km latitude (en la zona temperada) o 500 m en altia. Donce, on ta espeta ce viventes va move a supra de altia, o en la dirije de la polos e a via de la ecuator, como la zonas de clima cambia. Si la clima mundal inclui un crese de temperatur, on pote espeta ce, entre multe efetos variosa, la jelo de la rejiones artica e antartica, e lo de la glasias en la montanias, ta fonde, cual pote leva la mares par multe sentimetres o an metres, cual, en ordina, ta engoli areas grande de la costas, cual alora ta causa la migra de miliones de persones a locas plu alta...  La cambia de clima (o caldi global) es un problem multe grande de nosa eda, probable causada en la plu parte par nosa usa de petrolio e otra cimicas.
En fisica, masa es la cuantia de materia contenida par un corpo, mesurada par sua aselera su un forte spesifada o par la forte aplicada a lo par un campo gravital.
Te es un infusa de partes de la arboreta Camelia sinensis, spesial la folias, en acua calda.
On ave cuatro tipos: negra, blanca, verde, e ulong.
"Te erbal" refere a un infusa de otra erbas o frutas.
Te es la bevida du de la plu populares en la mundo.
Un arma es cualce aparata cual pote es usada con la intende de causa dana o feri. Los es usada per aumenta la usosa de ativias como xasa, crimin, polisia, defende, e gera. En un contesto plu grande, armas pote es videda como inclui cualce cosa usada per gania un vantaje tatical, stratejial, material, o mental supra un oposor o ojeto de un enemi. An ce ojetos comun, como bastones, rocas, autos, o penetas pote es usada como armas, multe armas es desiniada per la intende, estendente de utiles simple como bastones, spadas, e axes, a cosas tan complicada como misiles balistica intercontinental, armas biolojial, e siberarmas. Alga cosa cual ia es reusada, cambiada, o bonida per deveni un arma de gera es nomida "armida", como un virus armida o un laser armida. Simil, un person, veculo, o nasion cual ia reseta o posese armas es nomida "armada", e un colie grande de persones e cosas armada es, simple, un armada.
Un sculta (de la parola latina sculpere) es un cosa de tre dimensiones, creada par umanas, comprendeda como un peso de arte. Materias inclui lenio, petra, arjila, e metal. Formas varia de representas realiste a formas imajinal a cosas tota nonrealiste.
Trictrac (engles Backgammon, franses Tric trac, turces Tavla) es un jua de table poplal e conoseda en la eda antica.
Un table de Trictrac moderna ave 24 campos triangulo sur cual la juores pote pone un o plu pesos de la mesma color. On ave du juores e cada juor ave 15 pesos: un ave pesos negra e la otra ave pesos blanca. En la comensa de la jua, la pesos es locada sur campos serta. La juores move alterna sua pesos, usante du dados per indica la cuantia de moves. Los move sua pesos en dirijes oposada, e atenta ataca la otra par forsa el a sutrae sua pesos.
La jua pare es un jua de acaso pur par causa de la usa de dados, ma la combina de dados acaso, e la consideras stratejial deside la resulta de la jua.
Elas antica es la periodo de la istoria de Elas de la Eda oscur de Elas (1200 aec) e la invade dorica asta la anio 146 aec e la concista roman de Elas pos la batalia de Corinto. On considera lo como la funda cultural de la sivilia ueste. La cultur de Elas ia ave un influe grande en la Impero Roman, cual ia estende lo tra sua teritorios en Europa. La sivilia de la elinicas antica ia influe en la lingua, la politica, la instrui, la filosofia, la siensa e la arte. Lo ia es la orijina de la Renase en la sentenios 15 e 16 en Europa ueste e ia reapare en la sentenios 18 e 19 en Europa e America.
La sivilia elinica ia es comersial, maral e estendosa. La jeografia ia fa un rol xef: la cualias fisical de la penisola de la Balcanes, multe montaniosa, ia difisili la cultiva e la comunicas interna. Par contrasta, la costa grande ia favore la estende ultramar. La presa demografial causada par la invades de poplas diversa ia influe esta fenomeno de estende.
Model:Istoria de Elas
En la sentenio 8 aec, Elas ia comensa emerji de la Eda Oscur cual ia segue la cade de la sivilia micenan. Alfabetisme ia es perdeda e la alfabeta micenan ia es oblidada, ma la elinicas ia adota la alfabeta fenisia, cambiante lo per crea la alfabeta elinica. De la sentenio 9 aec, rejistras scriveda ia comensa apare. Elas ia es divideda en multa comunias peti autogovernada, un model determinada per la jeografia elinica: cada isola, vale e plano es separada de sua visinas par mar o montanias. La gera Lelantan (s 710 - 650 aec) es la gera la plu temprana documentida de la periodo elinica antica. Lo ia es lutada entre la sites-statos importante Calcis e Eretria par la plano fertil nomida Lelantan, en la isola Eubea. Ambos sites ia declina par causa de la gera, an si Calcis ia es la vinsor.
Un clase comersial ia apare en la dui prima de la sentenio 7, mostrada par la introdui de la moneta en la 680 aec[1]. Lo pare ce esta ia introdui tensa en multe sites-statos. La governas aristocrata cual jeneral ia governa la poleis ia es menasada par la ricia nova de la comersiores, ci ia desira potia political. De pos 650 aec, la aristocratas ia debe luta per no es suvertida per la tiranos popliste. Esta parola, derivada de la elinica τύραννος tyrannos, cual sinifia 'renor nonlegal', ia es egal aplicable a gidores bon e mal[2][3].
Lo pare ce un popla cresente e un manca de tera ia crea disputas interna entre la povres e la ricas e multa sites-statos. En Sparta, la geras mesenian ia reali la concista de Mesenia e la mesenianes ia deveni campanianes feudal, comensante en la dui ultima de la sentenio 8, un ata sin presedente en Elas antica. Esta pratica ia permete un revolui sosial[4]. La popla concistada, nomida ilotas, ia cultiva e labora per Sparta e entretempo, la spartanes ia deveni soldatos de la armada spartan en un stato militarida de forma permanente. An la elejedas ia debe vive e eserse como soldatos; esta ia servi per desativi la disputa sosial. Esta reformas, atribuida a Licurgo de Sparta, ia es probable completida en 650 aec.
Atina ia sufri un crise de tera e de cultiva en la sentenio 7 tarda, denova causante un disputa sivil. La arconte Draco ia fa reformis diversa a la codigo legal en 621 aec, ma esta no ia preveni la disputa. A fini, la reformas moderada de Solon (594 aec), cual ia boni la state de la povres ma ia radisi la aristocratas en sua potia, ia dona a Atina alga stablia.
En la sentenio 6 aec, sites diversa ia emerji como dominante en cosas elinica: Atina, Sparta, Corinto e Tebas. Cada de los ia controla la areas campanial sirca la site e vilas peti, e Atina e Corinto ia deveni la potias maral e comersial la plu grande.
La crese rapida de la popla en la sentenios 8 e 7 aec ia causa la migra de multa elinicas e la fundi de colonias en Elas Magna (en la sude de Italia) e Sisilia, Anatolia e otras. La migra ia fini en la sentenio 6, e en esta tempo la mundo elinica ia deveni multe plu grande (cultural e lingual) ca Elas de oji. La colonias elinica no ia es dirijeda par sua sites fundal, ma frecuente ia reteni lias relijial e comersial con los.
La prosede de migra ia determina ance un serie longa de disputas entre la sites elinica de Sisilia, spesial Siracusa, e la punicas de Cartago. Esta disputas ia continua de 600 aec asta 265, cuando Roma ia alia se con la mamertines per rejeta la enemia de la tirano nova de Siracusa, Hiero 2, e alora la punicas de Cartago. A esta modo, Roma ia deveni la potia nova dominante contra la fortia palinte de la sites elinica en Sisilia e la supremia punica en la rejio. A un anio a pos, la Gera Punica Un ia comensa.
En esta periodo, Elas ia ave un developa grande economial, e ance sua colonias ia crese en comersia e fabrica. On ia ave un boni grande en la cualia de vive de la popla. Alga studias estima ce la grandia promedia de un casa elinica, en la periodo de 800 aec asta 300 ec, ia aumenta par sinco veses, cual indica un aumenta grande en la revenu promedia de la popla.
En la dui du de la sentenio 6, Atina ia cade su la tirania de Pisistrato e alora de sua fios Hipias e Hiparcos. An tal, en 510, provocada par la aristocrata Cleisthenes, la re spartan Cleomenes 1 ia aida la atinanes a suverti la tirania. A pos, Sparta e Atina ia deveni plu prosima e en esta punto Cleomenes 1 ia instala Isagoras como un arconte pro-spartan. Zelosa per evita ce Atina deveni un pupetin de Sparta, Cleisthenes ia proposa ce la sitadanes de Atina revolui afin tota de los comparti la potia political: tal, Atina ia deveni un "democratia". La atinanes ia segue esta idea con tan multe zelo ce los ia suverti Isagoras e ia enforsa la reformas de Cleisthenes. Los ia rejeta un invade gidada par Sparta per repone Isagoras[5]. La ariva de democratia ia cura multe maladias de Atina e ia gida a la "eda orosa" de la site.
Pronto, Atina e Sparta ia deveni aliada contra la menasa esterna la plu grande cual Elas va vide asta la concista roman. Pos supresa la revolta ionian, Dario 1 de Persia, Re de Res de la Impero Acemenan, ia deside concista Elas. La jeneral Megabizo ia reconcista Tracia e ia concista Macedonia en la stadios temprana de la gera, ma la gera ia fini con vinse atinan en la batalia de Maraton su Miltiade la Joven.
Elas ia comensa la sentenio 4 su controla spartan, ma lo ia es clar ce esta ia es debil.
Un crise demografial ia sinifia ce Sparta ia ave tro multe persones, e en 395 Atina, Argos, Tebas e Corinto ia senti capas de defia la domina spartan, causante la Gera de Corinto (395-387 aec). Un plu gera de nonprogresa, lo ia fini con la state presente restorada, pos la menasa de interveni farsi per aida la spartanes.
La ejemonia spartan ia dura tra 16 plu anios, asta cuando la spartanes ia es vinseda en Leuctra en 371 aec cuando los ia atenta forsa sua vole a la tebanes. La jeneral teban Epaminondas ia gida la soldatos teban en Peloponeso e, pos esta, otra sites-statos ia tradi la causa spartan. La tebanes ia pote marxa a Mesenia e libri la popla.
Privada de sua tera e sua campanianes feudal, Sparta ia declina a un potia de nivel du. La ejemonia teban asi stablida no ia dura longa: en la batalia de Mantinea en 362, Tebas ia perde sua gidor Epaminondas e multe de sua omes, an si los ia vinse en la batalia. En fato, la perdes de tota la sites-statos grande ia es tan multe ce no site ia pote stabli sua potia en la tempo seguente.
La stato debilida de Elas ia coaveni con la asende de Masedon, gidada par Filipo 2. En dudes anios, Filipo ia uni sua rena, ia estende lo a la norde e ueste par concista la tribus ilirian, e a pos ia concista Tesalia e Tracia. Sua susede ia es fundida en sua reformis en la armada macedonsce. Filipo ia interveni en la consernas de la sites-statos de la sude, culminante con sua invade de 338 aec.
Vinsente un armada aliada de Tebas e Atina en la Batalia de Ceronea (338 aec), el ia deveni gidor de tota Elas, estra Sparta. El ia obliga la majoria de la sites-statos a junta se a la Liga de Corinto, aliante se a el, e preveninte los de luta contra lunlotra. Filipo ia batalia contra la Impero Acemenan ma ia es asasinada par Pausanias de Orestis en la comensa de la disputa.
Alexandro, fio e seguor de Filipo, ia continua la gera. El ia vinse Dario 3 de Persia e ia destrui la Impero Acemenan, ajuntante lo a Masedonia e ganiante per se la epiteto "la Grande". Cuando Alexandro ia mori en 323 aec, la potia e influe elinica ia es a sua apico. Par contrasta, un cambia fundal ia aveni, distantinte de la cultur clasica autonom de la sites-statos, e developante a la cultur eliniste.
La periodo eliniste ia dura de 323 aec, con la fini de la Geras de Alexandro la Grande, asta la ajunta de Elas par la Republica Roman en 146 aec. An si la stabli de la governa roman no ia rompe la continua de la sosia e cultur eliniste, cual ia resta noncambiada asta la ariva de cristianisme, lo ia marca la fini de la autonomia political elinica.
La penisola elinica ia es concistada par la Romanes en 146 aec pos la batalia de Corinto. Macedonia ia deveni un provinse roman en cuando la sude de Elas ia es monitorida par la prefeto de Macedonia; par contrasta, alga sites elinica ia susede manteni un autonomia partal e ia evita impostas. La isolas ejean ia es ajuntada a esta teritorio en 133 aec. Atina e otra sites elinica ia revolta en 88 aec, e la penisola ia es craseda par la jeneral roman Sulla. La geras sivil roman ia ruina la tera an plu, asta cuando Augusto ia organiza la penisola como la provinse de Acaia en 27 aec.
Elas ia es un provinse este major de la Impero Roman, car la cultur roman ia es en fato elinica-roman. La lingua elinica ia servi como lingua franca en la este e en Italia, e multe inteletosas elinica como Galeno ia presenta la plu de sua obras en Roma.
La teritorio de Elas es montaniosa, e como resulta, Elas antica ia es composada de multe rejiones peti, de cual cada ia ave sua propre dialeto, cualias cultural e identia. La disputas rejional ia es un cualia major de Elas antica. La sites ia es tipal situada en vales entre montanias o sur planos costal, e ia domina un area ensircante.
En la periodo anticin, la popla de Elas ia crese ultra la capasia de sua tera cultivable.
De 750 aec, la elinicas ia comensa sua estende, coloninte tota la Mediteraneo. A la este, la costa ejean de Anatolia ia es prima colonida, segueda par Cipro e la costa de Trasia, la Mar Marmara e la costa sude de la Mar Negra.
A fini, la coloni elinica ia ariva a do on ave oji Ucraina e Rusia (Taganrog). A la ueste la costa de Iliria, Sisilia e la sude de Italia ia es colonida, segueda par la sude de Frans e la norde-este de Espania. Colonias elinica ia es ance fundida en Egipte e Libia.
Siracusa, Napoli, Marseille e Istanbul ia orijina como la colonias elinica de Syracusae (Συρακούσαι), Neapolis (Νεάπολις), Massalia (Μασσαλία) e Byzantion (Βυζάντιον). Esta colonias ia fa un rol xef en la estende de la influe elinica a tota Europa, e ia aida institui redes comersial de distantia longa entre la sites-statos elinica, aumentante la economia de Elas antica.
Elas antica ia es formida per varia sentos sites-stato autonom (poleis). La jeografia de Elas, divideva per montes, colinas, montanias e rios, ia contribui a esta divide.
Inisial multa sites-stato elinica para ave es renas peti; there was often a city official carrying some residual, ceremonial functions of the king (basileus), e.g., the archon basileus in Athens.[27] However, by the Archaic period and the first historical consciousness, most had already become aristocratic oligarchies. Lo no es clar esata como esta cambia ia aveni. Per esemplo
No es nonclar como esta cambia ia aveni. Pd, en Atina, s 1050 aec, la re ia deveni un judor sivil (arcon) de vive intera, de ci la titulo ia es erital. En 753 aec esta ia deveni un judor sivil elejeda cada des anios e en 683 lo ia es elejeda cada anio. A cada paso plu potia ia es donada a la aristocratia como un tota, e sutraeda de la individuas.
Arte en Elas antica ia eserse un influe enorme en la cultur de multa paises de la tempo antica asta oji, spesial en la areas de sculta e arciteta. En la Ueste, la arte de la Impero Roman ia deriva de la modeles elinica. En la Este, la concistas de Alexandro la grande ia comensa varia sentenios de intercambia entre la cultures de Elas, Asia Sentral e Barat, resultante en la arte elinica-budiste, con ramis asta Nion. Pos la Renase en Europa, la estetica umaniste e la alta normas tecnical de la arte elinica ia inspira jeneras de artistes european. Asta la sentenio 19, la tradision clasica derivada de la arte elinica ia domina la mundo ueste.
La filosofia elinica antica ia foca en la rol de razona e demanda. En multa formas, lo ia ave un importante influe en la filosofia moderna, como ance en siensa moderna. Lines de influe clar e nonrompeda gida de la filosofistes elinica antica e eliniste a la filosofistes e siensistes muslim, a la Renase european e la Lumina, a la siensas secular de oji. 
No razona e no demanda ia comensa con la elinicas. Defini la difere entre la interoga elinica re conose e la interoga de sivilias plu antica, como la egipsianes antica o la babilonianes, ia es un tema de studia par teoristes de sivilia.
Alga de la plu conoseda filosofistes de Elas antica ia es Plato e Socrates, entre otras. Se scrivedas como La Republica par Plato dona informa sur la antica sosia elinica.
La sosia antica elinica ia asentua la importa de leteratur. Multa autores considera ce la tradision leteratural ueste ia comensa con la epicas de la Iliada e la Odisea, cual resta jigantes de la canon leteratural per sua representa destrosa e vivin de la gera e la pas, la onora e la desonora, la ama e la odia. Notable entre la poesistes elinica plu tarda ia es Safo, ci ia defini la poesia lirica como un jenero.
Un autor teatral nomida Escilo ia cambia de leteratur ueste per sempre cuando el ia introdui la idea de conversa e carateres interatante en la teatro. Fante este, el ia crea la "drama": sua nara de tre libros  de teatro "Oresteia" es videda como sua susede. Otra autores de teatro ia es Sofocle e Euripide. Sofocle ia developa ironia como un tecnica leteratural, xef en sua teatral "Edipo la Re". Euripide ia usa la teatral per defia normal sosial (un marca de cualia de multa de la leteratur ueste per la 2 300 anios seguente e ultra) e sua obras como Medea es notable per sua capasia per defia nosa persepi de condui, jenero e gera. Aristofane, un autor comica, ia defini e formi la idea de comedia cuasi como Escilo ia formi la trajedia como un forma de arte. La obras plu famosa de Aristofane inclui Lisistrata e La Ranas.
La filosofia ia entre en la leteratur con la obras de Platon, ci ia converti la dona e prende de la interoga socratal en un forma scriveda. Aristotele, un studiante de Plato, ia scrive multa libros sur disiplinas siensal, ma sua contribui plu grande a la leteratur ia es sua Περὶ ποιητικῆς, cual ia posa la comprende de drama, e donce institui la prima criterio per la critica leteratural.
La mitolojia elinica es composada de naras de la antica elinicas consernante sua dios e eroes, la natur de la mundo e la orijin e importa de se praticas relijial. La dios elinica xef ia es la des-du olimpianes: Zeus, sua sposa  Hera, Poseidon, Ares, Hermes, Hephaestus, Aphrodite, Athena, Apollo, Artemis, Demeter, and Dionysus. Otra deos importante ia es Hebe, Hades, Helios, Hestia, Persephone e Heracles. La padres de Zeus ia es Cronos e Rea, ci ia es la padres de Poseidon, Hades, Hera, Hestia, and Demeter.
La dinastia Ming ia es la dinastia renante de Xina de 1368 a 1644 seguente la colasa de la dinastia Yuan de la mongoles. La dinastia Ming ia es la dinastia imperal final de Xina renada par la popla han (la popla major de Xina). An si la capital xef de Beijing ia cade en 1644 par un rebela conduida par Li Zicheng (ci ia fundi la dinastia Shun, cual ia es rapida reponeda par la dinastia Qing de la mandjus, multe renas cual resta fidosa a la trono de Ming - nomida la Ming sude - ia survive asta 1662.
La imperor Hongwu (rena 1368-1398) ia atenta crea un sosia de comunias campanian autosufisinte ordinada par un sistem rijida e stable cual ta garantia e suporta un clase permanente de soldatos per sua dinastia: la armada stante de la impero ia esede un milion soldatos, e la portones de la marina en [[Nanjing] ia es la plu grande en la mundo. El ia ance prende plu controla par rompe la potia de la eunucos de la corte e autorias nonrelatada, creante feudos per sua multe fios tra Xina e atentante gida esta prinses par usa la Huang-Ming Zuxun, un colie de instruis dinastial publicida. Esta ia fali cuando sua eritor adolesente, la imperor Jianwen, ia atenta redui la potia de sua tio, cual resulta en la campania de Jingnan, un rebela cual ia pone la prinse de Yan sur la trono como la imperor Yongle en 1402. El ia institui Yan como un capital du e renomi lo Beijing, e ia construi la Site Proibida, restora la Canal Grande e la superioria de la esaminas imperal en la asinias ofisial. El ia recompensa sua suportores entre la eunucos e ia emplea los como un ecuilibra contra la eruditas-burocratas confuziste. Un, Zheng He, ia gida sete viajas enorme per esplora la Mar Indian tan distante como Arabia e la costas este de Africa.
La leva de imperores nova e partitos nova ia diminui tal estravagantes; la catura de la imperor Zhengtong en la Crise Tumu de 1449 ia para los completa. La marina imperal ia cade a malstate en cuando laborores forsada ia construi la enclui de Liaodong e lia e forti la Mur Grande de Xina a sua forma moderna. Contas de abitores grande de la impero intera ia es conduida cada du anios, ma la desira per evita labora e impostas e la difisilia de conserva e revide la arcivos enorme a Nanjing ia preveni contas esata. Estimas per la cuantia de popla de la dinastia Ming tarda varia de 160 a 200 milion, ma la revenus nesesada ia es traeda de cuantias plu e plu peti de cultivores cuando plu ia desapare de la arcivos ofisial o "donada" sua revenus a eunucos o templos libre de impostas. Leges Haijin intendeda per proteje la costas de piratas "japanes" ia deveni contrabandores e piratas se mesma.
Per la sentenio 16, la estende de comersia european - an si restrinjeda a isolas prosima a Guangzhou, como Macau - ia sperde la "intercambia columbian" de cultivas, plantas, e animales a Xina, introduinte txilis a la cosina de Sichuan, e mais e patatas multe produosa, cual ia diminui famiones e coraji crese de la popla. La crese de comersia portuges, espaniol, e nederlandes ia crea demandas nova per produidas xines e ia produi un enflue de arjento japanes e american. Esta abunda de arjento ia reforti la economia de la impero, de ci la mone paper ia sufri infla repetente e no ia es fidada plu. Cuando confuzistes tradisional ia oposa tan rol importante per comersia e la persones nova rica lo ia crea, la eterodoxes introduida par Wang Yangming ia permete un disposa plu comprometente. La reformis de Zhang Juzheng, cual es susedente a comensa, ia deveni ruinada cuando un lenti en cultiva produida par la eda de jela peti ia junta con cambias en politicas japanes e espaniol cual corti rapida la furni de arjento aora nesesada afin cultivores pote paia sua impostas. Combinada con la fali de cultivas, deluvias, e epidemicas, la dinastia ia colasa ante la xef de rebelores, Li Zicheng, ci ia es vinseda par la armadas de Oto Banderas de la Mandjus, ci ia funda la dinastia Qing.
La Depresa Grande ia es un depresa economial mundal cual ia aveni en la desenio de 1930, comensante en la SUA. La aveni ia varia tra nasiones; en la plu de nasiones, lo ia comensa en 1929 e ia dura asta la desenio de 1930 tarde. Lo ia es la depresa la plu estendeda, la plu profunda, e la plu vasta de la sentenio 20. La Depresa Grande es comun usada como un esemplo de como intensa la economia de la mundo pote desende.
La Depresa Grande ia comensa en la SUA pos un desende major de la custos de asiones cual ia comensa sirca 4 setembre 1929, e ia deveni novas mundal con la cade de la asioneria a 29 otobre 1929 (conoseda como Mardi Negra). Entre 1929 e 1932, la produi interna bruta de la nasiones de la mundo ia cade par un estima de 15%. Per compara, la produi interna bruta mundal ia cade par min ca 1% de 2008 - 2009 en la Retrosede Grande. Alga economias ia comensa recovre par la media de la desenio 1930. Ma, en multe paises, la efetos negativa de la Depresa Grande ia dura asta la comensa de la Gera Mundal 2.
La Depresa Grande ia ave efetos ruinosa en nasiona e rica e povre. Revenu personal, revenu de imposta, profitas, e custas ia cade, en cuando comersia internasional ia cade par plu ca 50%. Nonemplea en la SUA ia crese a 25% e en alga nasiones ia crese tan alta como 33%.
Cities around the world were hit hard, especially those dependent on heavy industry. Construction was virtually halted in many countries. Farming communities and rural areas suffered as crop prices fell by about 60%.[7][8][9] Facing plummeting demand with few alternative sources of jobs, areas dependent on primary sector industries such as mining and logging suffered the most.[10]
Sites tra la mundo ia sufri grande, spesial los cual depende de industria pesosa. Construi ia sesa cuasi en multe paises. Comunias de cultivores e areas campanial ia sufri cuando la custas de recolies ia cade par sirca 60%. Resultante de clama desendente con poca fontes alternativa de emplea, areas cual depende sur industrias como mina e esplota de forestas ia sufri la plu.
 Cuba  es un pais en la Mar Caribe. La pais es formida par la isola grande Cuba, la Isola de Jovenia, e multe isolas peti. 
La capital es Havana e la site plu grande es Santiago de Cuba. La lingua major es espaniol.
La area es sirca 110 860 cilometres cuadrida e la cuantia de abitores, en la anio 2007, ia es sirca 11 394 043 persones.
En 1492, Colombo ia ariva a la isola, cual deveni teritorio espaniol asta la gera espaniol-american de 1898. A pos la gera, lo ia deveni parte de SUA. Lo ia gania nondepende en 1902.
En 1959, Fidel Castro e Che Guevara ia suverti la tirano Fulgencio Batista en la "Revolui Cuban". Fidel Castro ia comensa relatas con la Uni Soviet e ia declara sua governa "sosialiste". SUA ia atenta suverti la governa sosialiste e invade la isola ma ia fali. La Partito Comuniste de Cuba ia es formida en 1965 e de cuando ia governa la isola. Oji, Cuba es la sola pais sosialiste estra Asia.
Cuba es un arcipelago de isolas locada en la Mar Caribe norde en la conflue de la Mar Atlantica con la golfo de Mexico e la Mar Atlantica. Lo es locada entre la latitudes 19° e 24°N e lonjitudes 74° e 85°U. SUA es 150 cilometres tra la Streta Florida a norde e norde-ueste e Bahamas es 21 cilometres a norde. Mexico es 210 cilometres tra la Canal de Yucatan a ueste.
La pais es divideda en 15 provinses e un munisipa spesial (Isola de Jovenia). Estas ia es ante ses provinses istorial: Pinar del Río, Habana, Matanzas, Las Villas, Camagüey e Oriente. La divide corente es simil a acel de la provinses militar espaniol en la gera de nondepende cuban cuando la plu parte de la areas turbante ia es divideda. La provinses es divideda en munisipas.
La lingua ofisial es espaniol e la majoria de cubanes parla lo. La dialeto es la espaniol cuban, cual es un forma de espaniol caribe. Otra linguas parlada es creol aitian, galego e corsu.
 
Mexico es un pais en America Norde. 
La area es sirca 1 972 550 cilometres cuadrida.
La cuantia de abitores, en la anio 2015, ia es sirca 119 530 753 persones.
La site capital es la Site Mexico.
A sirca 9000 anios ante aora, poplas ia aprende cultiva mais e ia comensa un revolui cultival, cual ia es la comensa de sivilias complicada. Entre 1800 e 300 aec, multe sivilias ia deveni sivilias como la maia.
Estas sivilias ia es multe avansada en arciteta, matematica, astronomia, medica e teolojia. A sua culmina, Teotihuacan ia ave un popla de 150 000 persones. On crede ce Mexico ia conteni entre 6 e 26 miliones persones ante la concista espaniol.
La lingua major es espaniol. Multe linguas de la americanes orijinal es ance parlada.
La relijio xef es catolicisme, per 82,7% de la popla. 9,7% parteni a otra ramos cristian. 4,7% ave no relijio, e min ca 0,2 ave un relijio noncristian.
Con 92 924 489 catolicas, Mexico es la pais du par cuantia de catolicas, pos Brasil. 47% de los vade a la eglesa en cada semana.
La conta de abitores de 2010 ia reporta 314 932 membros de La Eglesa de Jesus Cristo de la Santos de la Dias Ultima, an si la eglesa ia dise ce lo ia rejistra milion membros.
Esta conta ia reporta ance la presentia de 67 476 iudis.
La Statos Unida Mexican es un federa de tredes-un statos libre e autonom, cual formi un uni cual eserse un grado de domina supra la Distrito Federal e otra teritorios.
Suiz (deutx: Schweiz, franses: Suisse, italian: Svizzera, rumans: Svizra e latina: Confoedaratio Helvetica) es un pais en Europa. Sua area es sirca 41 290 cilometres cuadrida e la cuantia de popla, en la anio 2006, es sirca 7 523 934 persones.
La site capital es Bern. Lo es un pais federal de 26 statos. La linguas ofisial es deutx, franses, italian e rumans. Lo ave dialetos de Schweizerdeutsch (Suiz-deutx) cual es nonofisial parlada.
Suiz esiste como un stato en sua forma presente de pos la adota de la Constitui Federal Suiz en 1848.
En 1863, Henri Dunant de Geneve ia crea la Crus Roja. En 1859, el ia vide la batalia de Solferino entre la osteraiceses e la sardas, en cual 40 000 persones ia mori o deveni ferida. La orijina de la bandera de la Crus Roja es la bandera de Suiz.
Per 2012 la presidente ia es Sra Evelyne Widmer-Schlumpf (Stato de Graubuenden).
Per 2013 la presidente ia es Sr Ueli Maurer de la Partida de la Popla de Suiz (SVP/UDC) e de la stato de Zürich.
La dia nasional es la prima de agosto. Esta dia recorda la dia suposada en 1291 cuando la Nota Federal (la "Magna Carta" de Suiz) ia es composada.
Suiz ave cuatro linguas ofisial: deutx, italian, franses e rumans, un lingua romanica cual es un lingua nasional como la tre otras. La governa federal es obligada a comunica en la linguas ofisial, e en la parlamento federal on ave traduis simultan a deutx, franses e italian.
Baghdad es la capital de Irac, e es locada a la rio Tigris. Lo ia ave 6,554,126 abitores en la anio 1987. Baghdad es la site xef de fabrica de la pais, con refinerias de olio, prosederias de comedas, bronzerias, e fabricas de stofas. Un strutur istorial es la ruinas de Bab al Wastani, la porton final de la portones famosa de Baghdad. A alga cilometres a norde de Baghdad on trova la Cazimia, notable per sua mascita merveliosa cual conteni la tombas de gidores relijiosa.
La mascita e tomba de Abu Hanifa la juror es locada en Adamia prosima. Aora un parte resta de la mascita e la scola de Mirjania (sentenio 14), la scola de Mustansiriya (sen. 13; lo ia es usada como imposteria). Iudis ia peregrina a la tomba de Joxua. A la sude-este, asta la rio on trova la ruinas de Ctesiphon, capital de Parthia de 250 aec – 22 ec e de la impero sasanian de 226 – 641 ec.
Baghdad ia es construida par la Califa Abasan al Mansur en 762. En la 50 anios seguente, la site ia ariva a un culmina de influe e gloria su la califa Harun ar-Raxid, de ci sua rena ia es selebrada en la naras conosable de Notes arabi. En esta periodo la site ia sperde a la costa este de Tigris, cual ia deveni alora la cor de Baghdad.
Bagdad ia es la site la plu grande en la mundo per multe de la eda Abasin en la eda oro de islam, e ia culmina a un cuantia de popla de plu ca un milion. La site ia es cuasi destruida par la Impero Mongol en 1258, cual resulta en un decrese cual ia rest tra multe sentenios con pestas frecuente e multe imperos seguente.
Mongoles ia ocupa la area asta cuando Baghdad ia es controlada par la farsis en 1508. Lo ia es caturada par la osmanianes, ci ia rena Baghdad de 1534 tra tre sentenios. En 1917 fortes brites ia prende Baghdad de la osmanianes. En 1917 Baghdad ia es proclamada como la capital de la rena Irac, nova creada.
Con la reconose de Irac como un stato autonom (a ante nomida la Autoria Brites de Mesopotamia) en 1938, Bagdad ia regania gradal alga de sua importa pasada como un sentro sinifiante de cultur arabi, con un cuantia de popla de 6 a 7 milion.
Contempora, la site ia frecuente sufri dana sever de infrastrutur, la plu resente causada par la invade de Irac en 2003 conduida par un alia gidada par la SUA, e la Gera Iraci cual dura asta desembre 2011. En anios resente, la site ia sufri multe de atacas par rebelas. La gera ia resulta en la perde sustantial de erita cultural e fabricadas istorial ance. De 2018, Bagdad ia es listada como un de la loca la min bonveninte en la mundo per abita, ordinada par Mercer (un compania de consulta sur emplea) como la site major la plu mal per cualia de vive en la mundo.
Istanbul es la site la plu grande de Turcia, con plu ca 10 milion abitores.
La nom orijinal es Byzantion (lat. Byzantium). Lo es la orijina de la parola bizantian.
En elinica lo es ancora Constantinopolis. Lo sinifia "la site de Imperor Constantinos".
La majoria de la site es en Europa. 
La sentro de la site es la Plaza Taksim.
"Sailing to Byzantium" de W.B. Yeats.
La poesiste elinica Cavafy ia es un esperta sur Bizantio.
Tokyo es la capital de Nion. La site es situada en la sentro de Nion sur la isola Honxu en la prefetia Kantō.
Tokyo ia ave 13 960 236 abitores en 2021. La area de Tokyo es 2,194.07 km².
Tokyo es la sentro political, cultural e economial. Lo es la seja de governa nasional e de la emporer de Nion.
Tokyo ia developa se de la vila de pexores Edo. Ena la anio 1863 la nom de la site ia es cambiada a Tokyo cual sinifia capital este.
En Tokyo ia aveni la Juas Olimpial de estate 1964 e la Juas Olimpial de estate de 2020 ia es projeta en la capital de Nion, ma ia es retardada par causa pandemica Corona.
La rio Ganga es un rio de la sucontinente indian cual flue tra la nasiones de India e Bangladex. La rio es 2525 km de longia e comensa en la Himalaias en la stato indian de Uttarakhand e flue sude e este tra la plano Gangan de India norde. Pos entra Bangla ueste, lo divide entre du rios: la rio Hugli e la rio Padma. Ambos flue tra alga distritos de Bangla ueste e vacui en la baia Bangla.
La rio Ganga es un de la rios la plu santa per hindus. Lo es ance un corda de salva per miliones de indianes ci vive longo sua curso e depende de lo per sua nesesas dial. Lo es adorada en hinduisme e personida como la diva Ganga. Lo ia es ance importante istorial, con multe capitales provinsal o imperal locada a sua rivas.
La Mar Pasifica es la mar la plu grande de la Tera. A la norde, lo borda la Mar Artica; a la ueste, Asia e Australia; a la este, America Sude e America Norde; e a la sude, Antartica.
Lo conteni multe isolas.
En la Mar Pasifica es la Foso de Mariana, la foso la plu profonda de la Tera. Esta es locada a la fondo de la Mar Pasifica norde-ueste, a este de la Isolas Mariana a 11°21′N 142°12′E, prosima a Guam.
La Sahara es la deserto calda la plu grande e la deserto tre en la mundo, pos Antartica e la Artica. Sua are de 9,200,000 km2 es comparable con la area de Xina o la SUA. La nom Sahara es derivada de un parola en arabi dialetal per "deserto", ṣaḥra (صحرا /ˈsˤaħra/).
La deserto composa un parte grande de Africa norde, escluinte la rejion fertil a la costa de la Mar Mediteraneo, la Montes Atlas de la Magreb, e la vale de la Rio Nil en Egipte e Sudan. Lo estende de la Mar Roja en la este e la Mediteraneo en la norde a la Mar Atlantica en la ueste, do la tereno cambia de deserto a planos costal. A la sude, lo es bordada par la Sahel, un banda de savana tropical semiseca sirca la vale de la Rio Nijer e la rejion sudani de Africa susaharan. La Sahara pote es divideda entre alga rejiones incluinte la Sahara ueste, la Montes Ahaggar sentral, la Montes Tibesti, la Montes Air, la Deserto Tenere, e la Deserto Libian.
Per alga sentomiles de anios, la Sahara ia alterna entre deserto e savana en un siclo de 41 mil anios causada par cambias en la ase de Tera cuando lo rota sirca la Sol, cual cambia la loca de la monsones african. On espeta ce lo deveni verdi en sirca 15 mil anios de aora, pd sirca 17 mil ec. Lo es sujesteda ce la tempo presedente en cual la Sahara ia cambia de savana a deserto ia es partal causada par la usa suprapasante de la pasto par bestias de la popla local.
Du cultures preistorial ia es descovreda en areas de Sahara aora nonabitada: La cultur cifian e la cultur tenerian. La cultur cifian ia esiste entre 8000 e 6000 aec  en la Sahara. Lo desapare pos 6000 aec, cuando la Sahara ia entra un periodo seca per la mil anios seguente. Sirca 4600 aec, la tenerianes ia comensa. Sua restas indica ce los ia ave rituos relijiosa per onora la mor.
En la eda neolitica, en la milenio sinco aec, la popla ci ia abita la area aora nomida Nubia ia partisipa plen en la "revolui de cultiva", completa con un vive no vagante con plantas e animales domada. Ante 6000 aec, egiptianes predinastial en la area de Egipte sude-ueste ia es pastori bestias e construi casas grande. En la colonias organizada e permanente, susiste ia sentri xef sur cultiva de sereal e la doma de boves, capras, porcos, e oveas.
Per milenia, la popla berber ia abita - e abita ancora - multe de la Sahara. La berberes de la tribu de garamantes ia construi un impero en la cor de la deserto sirca 500 aec. E la nomades tuareg - un federa de tribus berber - continua abita e move tra la surfases vasta de la Sahara asta aora.
