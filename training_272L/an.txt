Henriette Rosine Bernard, conoixita como Sarah Bernhardt, naixita de París o 22 d'octubre de 1844 y muerta en París o 23 de marzo de 1923 (fue apedacata en o fosal d'o Père-Lachaise), estió una actriz teatral francesa, que ye considerata como a mayor actriz d'o sieglo XIX[1] u mesmo d'a historia,[2] clamata a voz d'oro u a divina. Recibió a Lechión d'Honor en atención a las suyas condicions artisticas, en 1914.[3] Tamién estió actriz en os primers anyos d'o cine mudo dica a suya muerte, actuando en bellas cintas d'o cine francés.
Sarah Bernhardt yera naixita de París o 22 d'octubre de 1844 (encara que ixa calendata no ye pas segura), en a carrera École de Médecine. Yera filla de Julie Bernardt, una muller neerlandesa d'orichen chodigo que perteneixeba a una familia de comerciants (su güelo, Moritz Bernardt, yera un mercader chodigo d'Amsterdam). Su pai ye desconoixito, doncas a suya mai s'adedicaba a la prostitución como cortesana de luxo chunto con a suya chirmana Rosina Bernardt; Sarah daba siempre como o nombre de su pai y o d'Édouard Bernardt, chirmano d'a suya mai. Sarah tenió mas chirmanas: dos chemelas que morioron de ninas, amás de Jeanne y Régine, que morió de tuberculosi en 1873, estando totas fillas de pai desconoixito. Fisicament, Sarah yera royenca de pelo y de güellos azuls.
Sarah vivió as suyas primeras anyadas en Bretanya, a on l'educó una muller, por o que a primera luenga que Sarah conoixió y charró estió o bretón (ye por ixo que, quan prencipió a suya carrera teatral, adoptó a versión bretonizata d'o suyo apellito, Bernhardt). Mientres yera en Bretanya, tenió un accident (una cayita), trencando-se o chenullo dreito. Encara que a ferita sanó sin dengún problema, aparentment, ixe chenullo estió dimpués una fuent de problemas dica que en 1914, luego d'una fuerte inflamación, li amputoron a garra dreita.
Luego de l'accident, a suya mai la levó a vivir en a suya casa en París, a on encara vivió dos anyadas. A l'edat de 7 anyadas, ingresó en l'Instituto Fressard, una instutición ta l'educación de senyoritas a man d'Auteuil a on vivió tamién dos anyadas. En 1853 ingresó en o colechio Grandchamp, amán de Versailles, dirichito por monchas, a on fació a primera interpretación en o teatro d'a suya carrera en una obra teatral que heba escrito una d'as monchas d'o colechio. A más, fue baptizata (quan teneba asinas 12 anyadas), y ye fácil que o propio ambiente relichioso propio d'un convento li fese pensar en esdevenir tamién ella una moncha.
Quan Sarah teneba 15 anyadas, remató os suyos estudios en o colechio Grandchamp y tornó con a suya mai, qui li proposaba treballar con ella como cortesana, encara que Sarah, ye fácil que por a suya educación relichiosa, se negó alazetalment. Uno d'os vesitants d'a suya mai, o duque de Morny (qui yera Chermanastro de l'emperador Napoleón III), aconselló que Sarah dentrase en un Conservatorio ta estudiar ta actriz, y en 1859, por as influencias d'o duque, Sarah i dentró.
Remató os suyo estudios con exito, y dentró dimpués a treballar en a Comédie-Française, a on debutó l'11 d'agosto de 1862 con una obra teatral de Jean Racine. Sindembargo, albandonó a Comédie-Française dimpués de descutir-se con os suyos companyers de reparto. En 1864 conoixió a Charles-Joseph Lamoral, prencipe de Ligné, con qui prencipió una intensa relación amorosa, dica quedar embarazata, quan o prencipe l'albandonó. O suyo fillo, Maurice Bernhardt, naixió o 22 d'aviento de 1864, y Sarah, que se trobaba sin treballo en o mundo teatral, s'adedicó ta poder sobrevivir a l'oficio de cortesana d'a suya mai, oficio que ya no albandonaría dica consolidar a suya carrera teatral.
En 1867, Sarah tornó a la suya carrera teatral, treballando en o Teatro de l'Odéon de París con Les femmes savantes, una pieza teatral de Molière, y asinas precipió en realidat a suya carrera profesional como actriz, consolidata en 1869 con una representación en scena d'a obra Le Passant, de François Coppée, a on Sarah Bernhardt interpretaba, por primera vegata en a suya carrera, a un personache masculín, situación que repitió a ormino, destacando a suya interpretación d'o personache protagonista en Hamlet.
En prencipiar a Guerra Franco-prusiana, en 1870, o Teatro de l'Odéon esdevenió un hespital ta feritos de guerra, y Sarah s'adedicó a la cura d'ixos feritos, dica o cierre d'o hespital por problemas de salubridat. En rematar a guerra con a redota francesa y a cayita d'o Segundo Imperio Francés, tornoron ta Francia os exilatos antimonarquicos, feito de muita importancia en a carrera de Sarah, en tornar una figura que estió clau en o desembolique d'a suya carrera: Victor Hugo. Iste autor esleyó a Sarah ta o reestreno d'a suya obra Ruy Blas, y tamién ta o estreno d'a suya nueva obra Hernani, fendo asinas de Sarah una destacata y popular actriz, que tornó a la Comédie-Française como una gran estrela d'o teatro francés. En 1879 viachó ta o Reino Uniu, a on fue recibita como una gran actriz, y a on feba dica dos interpretacions diarias, con a-saber-lo exito. En iste viache conoixió a un choven escritor britanico, Oscar Wilde, de qui en 1893 representó a suya obra Salomé, y en tornar ta Francia, esdevenió socia plena d'a Comédie-Française, ye devir, una personalidat de primera fila en ixa institución.
O 15 d'octubre de 1880 prencipió una chira por Estaus Unius, tamién con exito, que enampló enta Brasil, Archentina y Chile. Tamién actuó en Echipto, en Turquía, en Australia y en Hawaii, amás d'en Moscú, Berlín, Bucarest, Roma u Atenas, esdevenindo asinas una d'as primeras actrices en fer una chira de caracter mundial. 
Antiparte, a suya vida sentimental yera muit intensa, y se li conoixen relacions con, entre muitos d'atros, Gustave Doré, Victor Hugo, Jean Mounet-Sully, Jean Richepin, Philippe Garnier, Gabriele D'Annunzio u Eduardo, prencipe de Galas. Sindembargo, nomás se casó o 4 d'abril de 1882 con Aristides Damala, qui yera un oficial de l'Exercito griego. Sarah miraba de fer un actor d'o suyo esposo, encara que fracasó. Antiparte, a relación ascape se deterioró, con infidelidatz por ambas partes, y con separacions y reconciliacions a ormino, mesmo quan o suyo esposo s'alistó en a Lechión Forana Francesa estando destinato a la colonia francesa d'Alcheria, dica que en 1887, quan Sarah marchó enta America ta una nueva chira, Aristides no l'acompanyó. O matrimonio continó sindembargo dica la muerte d'Aristides en 1889, por complicacions derivatas d'a suya drogadicción (yera adicto a la morfina).
Sarah Bernhardt esdevenió tamién a primera actriz-interpresaria que produciba as suyas propias obras teatrals. En estar muit tensas as suyas relacions con o director d'a Comédie-Française, Sarah l'albandonó demitindo como socia plena o 18 de marzo de 1880. A institución la demandó y ganó o pleito, en o qualo se condenó a Sarah Bernhardt a pagar una indemnización de 100.000 francos, amás de perder a pensión de 43.000 francos que heba tenito de continar en a Comédie por un menimo de 20 anyadas. Asinas, con o producto d'as suyas chiras, Sarah decidió logar un teatro parisién en 1883, a on se representaban as suyas obras y amás, mientres as suyas chiras, obras interpretatas por d'atros actors, a sobén de teatro de vanguardia, un teatro que a Sarah l'intresaba. Con o tiempo, os teatros que alquilaba yeran més grans y con más capacidat d'espectadors.
En prencipiar o sieglo XX, Sarah Bernhardt continó con exito as suyas representaxions en París, amás de continar as suyas chiras internacionals. Tamién prebó con o Cine, que heba apareixito en ixe inte, con una cinta en 1900, amás d'atras cintas como La Dame aux Camélies (con o suyo amant d'o momento, Lou Tellegen), Elisabeth, reine d'Anglaterre, dirichita por Louis Mercanton u Jeanne Doré (1913) de Tristan Bernard, que ye considerata a suya millor cinta.
En 1915, o Gubierno francés li concedió a Lechión d'Honor, como premio a la suya destacata carrera d'actriz. Sindembargo, apareixioron problemas de salut. O suyo chenullo, por l'accident que sufrió de nina, yera en un estato delicato, y sufrió amás un nuevo accident en scena mientres a interpretación d'una obra. Como a ferita empioraba, calió amputar-li a garra en febrero de 1915. Con tot y con ixo, Sahah prencipió una chira por o Frent Occidental mientres a Primera Guerra Mundial ta animar a os soldatos de l'Exercito francés que i luitaban, encara que nomás interpretaba si podeba evitar estar en piet.
En rematar a guerra, Sarah Bernhardt continó con a suya carrera como actriz cinematografica, encara que o suyo estato de salut yera muit precario. Asinas, o 15 de marzo de 1923, mientres rodaba una scena ta una cinta, Sarah se desmayó y no tornó a recuperar-se-ne. Morió o 23 de marzo, en brazos d'o suyo fillo Maurice.
Fue apedacata en o cementerio d'o Père-Lachaise, de París, y a o suyo enterreco fuoron mas de 100.000 parisiens.
Frank Lloyd Wright, naixito de Richland Center (Wisconsin, Estaus Unius) o 8 de chunio de 1867 y muerto en Phoenix (Arizona, Estaus Unius) o 9 d'abril de 1959, estió un arquitecto, disenyador, urbanista y escritor estausunidense, uno d'os prencipals representants d'a clamata Arquitectura Moderna y tamién uno d'o prencipals representants de l'Arquitectura d'Estaus Unius.
Ye l'autor de muitos prochectos arquitectonicos en os Estaus Unius, como a Casa Darwin D. Martin, a casa d'a cascada, a casa Jacobs1 u o Guggenheim de Nueva York, encara que tamién en atros lugars, como Tokio (Chapón), a on fació l'Hotel Imperial, y destaca por o suyo intrés en a funcionalidat d'os suyos prochectos.
O chóven Frank Lloyd Wright prencipió os suyos estudios d'Arquitectura cuan treballaba ta un arquitecto, y en rematar-los en 1889 s'instaló en a ciudat de Chicago, en o estato d'Illinois, a on treballó ta L. Silsbee y dimpués ta os arquitectos Adler y Louis Sullivan (istos dos zaguers consideratos representants d'a dita escuela de Chicago), fendo prochectos de casas individuals, aprendendo-ie os fundamentos de l'Arquitectura practica. Antiparte, esdevenió amigo de Sullivan, qui l'almostró todas as suyas conoixencias. Sindembargo, Wright feba prochectos por a suya cuenta en o suyo tiempo libre, fendo asinas a competencia a la suya empresa, y rematoron por despedir-lo. Tamién en 1889 demandó un ampre a Sullivan ta construir una casa en Oak Park, Illinois, a on prefuguraba muitas d'as solucions arquitectonicas que emplegarba dimpués en os suyos prochectos. Tamién estió en ixas envueltas cuan casó con a suya muller, Catherine Tobin.
Jean-Baptiste Poquelin, dito Molière, naixito de París (Reino de Francia, hue Francia) en data desconoxita (encara que fue baptizato o 15 de febrero de 1622) y muerto tamién en París o 17 de febrero de 1673, estió un dramaturgo y actor teatral francés, considerato o millor dramaturgo d'a suya epoca y uno d'os millors d'a Literatura francesa u mesmo d'a Literatura universal. Ye considerato o pai d'a Comédie-Française, o primer teatro francés.
Wolfgang Amadeus Mozart (naixito como Johannes Chrysostomus Wolfgangus Theophilus Mozart,[1] Salzburgo, Austria, 1756 - †Viena, id. 1791) estió un compositor y pianista austriaco (encara que por ixas envueltas a ciudat de Salzburgo yera un arcebispato independient en o Sacro Imperio Romano Chermanico), mayestro d'o Clasicismo, considerato como un d'os musicos mas influyents y destacatos d'a historia.
A obra de Mozart abraca toz os cheneros musicals d'a suya epoca y ye formata por mas de seiscientas creyacions, a mayoría reconoixitas como obras mayestras d'a musica simfonica, concertante, de cambra, ta piano, operistica y coral, logrando una popularidat y difusión universals.
Dende a suya nineza en Salzburgo, Mozart amostró una capacidat prodichiosa en o dominio d'instrumentos de teclato y d'o vriolín. Con nomás cinco anyos feitos ya componeba obras musicals y as suyas interpretacions yeran admiratas por l'aristocracia y reyaleza europea. A os decisiet anyos fue achustato como musico en a cort de Salzburgo, pero luego s'estimó mas de viachar en busca d'una millor posición, siempre fendo sobrebuenas composicions. Mientres a suya vesita a Viena en 1781, dimpués d'estar feito fuera d'o suyo treballo en a cort, decidió d'instalar-se en ista ciudat a on que estió famoso mientres a resta d'a suya vida, a tamas de pasar por situacions financieras difícils. En os suyos zaguers anyos, composó muitas d'as suyas sinfonías, conciertos y operas mas conoixitas, asinas como o suyo Réquiem. A causa d'a suya temprana muerte ha estau siempre obchecto de debate.
Marco Polo (15 de setiembre de 1254-8 de chinero de 1324) naixió y morió en Venecia, y estió lo más famoso d'os viachers d'a Rota d'a Seda.
O pai de Marco Polo y su tío ya heban realizato viaches a Asia antis d'a suya naixencia. Marco Polo teneba 6 anyadas quan su pai y su tío tornoron a marchar ta l'este en o suyo primer viache a China. Quan tornoron a Venecia, Marco Polo ya teneba 15 anyadas y la suya mai heba muerto.
A la fin d'o 1271, reculloron valiosos regalos d'o nuevo Papa Gregorio X con a comanda de lebar-los a lo Gran Khan de China. Asinas, quan Marco Polo teneba 17 anyadas, marchó de Venecia como su pai y su tío ta l'este. Trescruzoron Armenia, Persia y Afganistán ta plegar a China, recorrendo toda la Rota d'a Seda. A tornada la realizó por o mar de China dica Hormuz, an continó lo suyo viache por tierra dica Venecia.
Quan plegó fue feito preso por as autoridatz chenovesas, y mientres estió en a garchola, ditó a un escribano profesional as suyas aventuras. Muitas d'as suyas obserbacions son precisas y comprebables y gracias a er, Occident tenió conoixencia d'aqueras tierras luengas.
Asinas, a suya obra Os viaches de Marco Polo estió, mientres muitas anyadas a referencia. Cristofo Colombo n'estió apasionato lector. En a escuela de Chuan Ferrández d'Heredia traducioron o Libro de Marco Polo. Libros como "La Flor de las Ystorias d'Orient" u o "Libro d'as Marabillas d'o Mundo" se basoron en parte en "Os viaches de Marco Polo".
Estudios scientificos recients dicen que os viaches y as historias documentatas en o libro Os viaches de Marco Polo son falsos. Istos estudios s'emparan que talment Marco Polo plegó a China - encara que ye poco prebable- pero que ye falso de tot que se reunió con os monarcas d'aquers países. Una d'as mayors pruebas ye que describe o vestuache de l'alta sociedat chinesa como una mezcla entre as vestimentas chenovesas y turcas, an sí que bi estió una larga temporada.
Michael Faraday, naixito de Newington Butts (Surrey, Anglaterra, hue un barrio de Londres) o 22 de setiembre de 1791 y muerto en o palacio de Hampton Court o 25 d'agosto de 1867, estió un fisico y quimico britanico, considerato o fundador d'a electroquimica.
Por as suyas investigacions y treballos recibió, entre atros premios, a Medalla Copley, a Medalla Rumford y a Medalla d'a Royal Society. Tamién en a suya honor, se clama farad a unidat de capacitancia d'o Sistema Internacional, y a la cantidat de carga electrica d'un mol d'electrons se le diz faraday u constant de Faraday.
Michael Faraday naixió d'una familia pobra, perteneixient a un grupo relichioso, os glasitas, que s'heban saliu d'a Ilesia d'Escocia. Su pai, James Faraday, heba estau o ferrero d'o lugar d'Outhgill, en o Westmorland d'an que emigró enta par de 1790. O chóven Michael, que teneba atros tres chermans, no tiene so que una educación primaria, y a más gran parte d'as conoixencias que adquirió son fruito d'o suyo autoaprendizache.[1] Dende a edat de 14 anyos, ye aprendiz con George Riebau, un librero-enquadernador y amuestra gran talento manual y curiosidat: « d'aprendiz, m'encantaba de leyer os libros scientificos que cayeban en as mías mans ». D'entre ells, se puet fer mención d'o libro d'Isaac Watts L'amélioration de l'esprit (L'amilloración d'o esprito), d'an que quitará os « seis prencipios de Faraday » y os libros de divulgación scientifica de Jane Marcet, como Conversations sud la chimie (Combersas sobre a quimica).
Bel día, uno d'os clients d'a librería, li ufrió un puesto t'asistir a conferencias de quimica feitas por o quimico Humphrey Davy, miembro d'a Royal Institution y d'a Royal Society. Asinas, con 20 anyos, Faraday dentra por primer vegada en a Royal Society de Londres ta asistir-ie a las charradas de Davy. A Royal Society yera un d'os puestos más altos d'a sciencia britanica y Humphrey Davy s'heba embrecau en dar-le o prestichio que amenistaba. Faraday quedó impresionau y fascinau por os treballos de Davy, y li escribió, adchuntando a la carta as notas qu'heba presas d'entre as conferencias. Sir Humphrey Davis, dimpués d'un accident de laboratorio, perdió un uello y dos didos, y clama, en 1812, a o chóven Faraday ta que li servise de secretario.
O 2 de chunio de 1821, Michael Faraday s'acomoda con Sarah Barnard (1800-1879), a qui conoix en a ilesia glasita, pero d'iste matrimonio no tien garra fillo.
Ye esleito miembro d'a Royal Society en 1824, y nombrau director d'o laboratorio d'ista institución en 1825. En chunio de 1832, a Universidat d'Oxford li nombra Dotor honoris causa en dreito civil. Encara que acceptó iste títol d'honor universitario, Faraday refusó o títol de caballero y refusará por dos vegadas estar o President d'a Royal Society. En 1833, le fan o primer titular d'a catedra fulleriana de quimica (Fullerian professorship) en a Royal Institution, sin garra obligación docent.
En 1848, por propuesta d'o prencipe-consort, Alberto de Saxonia-Coburgo-Gotha, se li atorga a Michael Faraday una casa en Hampton Court, sin garra coste. A ista casa, conoixida como a d'o Maitre-Maçon, se la conoix dimpués como Faraday House, y se troba en o numero 37 de Hampton Court Road. En 1858, Faraday se chubila y vive en a casa pa cutio.[2] Ye allí an que muere, o 25 d'agosto de 1867. Modesto como yera, heba refusau d'estar enterrecau en l'Abadía de Westminster (an que manimenos, a suya memoria ye remerada por una placa, no guaire luent d'a sepoltura d'Isaac Newton) y a suya fuesa se troba en o fosal de Highgate en Londres.
Os suyos treballos más importants son os relativos a la electricidat. En 1821, dimpués que o quimico danés Ørsted escubrise o fenomeno d'o electromagnetismo, Faraday construyó dos aparellos ta producir o qu'ell mesmo clamó una rotación electromagnetica: o movimiento cercular contino d'una fuerza magnetica arredol d'un filo. Ye decir, a muestra d'un motor electrico.
Diez anyos más tarde, en 1831, encetó una larga serie d'experimentos mientres os quals escubrió a inducción electromagnetica. Ixos experimentos forman a base d'a tecnolochía electromagnetica moderna.
En o suyo treballo sobre a corrient contina, Faraday contrimostró que a carga se sitúa nomás en l'exterior d'o conductor cargau y que ista no tien garra efecto sobre o que pueda haber-ie en l'interior. Iste efecto de blindache ye conoixiu por o suyo emplego en a gavia de Faraday.
Estió tamién un d'os prencipals fundadors d'a electroquimica como desciplina scientifica. En 1833, introduz os termins d'anodo, cathodo, d'anión, de catión y d'ions (encara que sin conoixer a noción de corrient electrica escubierta más entadabent por André Marie Ampère).
Da o suyo nombre a o farad, una unidat de capacidat electrica, y tamién a o Faraday (unidat), unidat de carga electrica y a constant de Faraday, que fan referencia a la carga d'un mol d'electrons.  O suyo retrato sale en os billetz de 20 libras anglesas.  Tamién da nombre a la inestabilidat de Faraday, evidenciada en 1831.
Os primers treballos quimicos de Faraday los fa como aduyant de Humphry Davy. Faraday estudió o cloro y escubrió dos nuevos cloruros de carbonio. Fació esperimentos sobre a efusión d'os gases, un fenomeno identificau por John Dalton y que a suya importancia la sacata t'a luz Thomas Graham y Joseph Loschmidt. Aconsiguió a liqüefacción de bels gases naturals, como o cloro. Analisó diferents aliacions d'acero y obtenió nuevos tipos de vidres d'uso optico. Uno d'ells esdevenirá muit important ta la sciencia ya que gracias a éll Faraday identificó a rotación d'o plano de polarización d'a luz quan o vidre se ficaba adintro d'un campo magnetico. S'adedicó tamién a divulgar d'os metodos d'analís en quimica.
Se li deben os primers eixemplars, encara que frustraus, d'o que dimpués esdevenirá o cremador Bunsen, un cremador universalment emplegau en laboratorios.[3][4]
Faraday escubrió entre atras sustancias quimicas, o benzén[5] y inventó o sistema d'o numero d'oxidación. En 1820, Faraday aconsiguió sintetizar por primer vegadas composaus d'o carbonio y d'o cloro, C2Cl6 y C2Cl4, resultaus que publica a l'atro anyo.,[6][7][8] Faraday definió a composición d'o clatrato de cloro que l'heba escubierto Humphry Davy en 1810.[9][10]
Faraday ye o primero en mencionar a existencia d'o que se conoixerá como nanoparticlas metalicas. En 1847, observa que as propiedatz opticas d'o coloide d'oro son diferents d'as d'o metal puro, observación que se podría considerar como a naixencia d'as nanosciencias.[11]
 Nikola Tesla (Smiljan, actual Croacia, allora Imperio Austriaco, 10 de chulio de 1856 — Nueva York, Estaus Unius, 7 de chinero de 1943). O suyo nombre orichinal en serbocroata y escritura cirilica yera Никола Тесла (yera un serb]).
Estió un fisico, matematico, inventor, y incheniero electrico croata-estausunidense d'orichen serbio que fue considerato un d'os más prolificos inventors d'o suyo tiempo, dimpués d'Edison, conseguindo más de 700 u 800 patents a lo suyo nombre, entre ellas a radio. Cuan morió o Gubierno d'os Estaus Unius requisó os suyos documents entre os que bi heban estudios, investigacions y descubrimientos. A suya familia aconsiguió a suya urna funeraria con as cenisas d'ell, y bells documents en l'anyo 1957 dimpués de muitos anyos de chuicios. Actualment l'urna y os documents estan en o Museo Nikola Tesla de Belgrado en Serbia.
Naixito d'a Croacia austriaca, s'educó en Graz a on que estudió incheniería electrica. En l'anyo 1881 se tresladó a Budapest ta treballar en una companyía de telegrafos estausunidense, tresladando-se a París a l'anyo siguient ta treballar en una d'as companyías d'Edison dita Continental Edison Company. Dimpués d'a muerte d'a suya mai encomenzó a treballar en a Edison Machine Works d'Estaus Unius, a on que realizó a suya mayor aportación: a teoría d'a corrient alterna en electricidat, pero Edison li robó bells inventos y investigacions a mas de pagar-li un salario prou baixo. Tesla deixó l'interpresa y en 1886 fundó a suya propia interpresa en Estaus Unius a on inventó o motor d'inducción, dimpués conoixió l'interpresario George Westinghouse que li compró os suyos inventos y patents y prencipió a treballar ta ell y a suya interpresa Westinghouse Electric a on desarrolló o sistema polifasico que li permitió portar a electricidat a grans distancias encomenzando así la dita Guerra d'as Corrients la CA (Corrient Alterna) de Tesla contra la CC (Corrient Continua) de Edison.
O 6 de noviembre de 1915 l'achencia de noticias Reuters de Londres dició que o Premio Nobel de Fesica de 1915 yera compartito por Nikola Tesla y Thomas Edison. Uns diyas dimpués, o 15 de noviembre l'achencia Reuters d'Estocolmo fació publico que o Premio Nobel de Fesica de 1915 yera ta Sir William Henry Bragg y William Lawrence Bragg por as suyas contrebucions a l'analís d'a estructura cristalina emplegando os rayos X.
L'afer estió un misterio pero os rumors deciban que Edison y Tesla no querioron compartir o premio por a suya enemistat que encomenzó cuan Tesla treballaba ta la empresa de Edison y iste li robó bells inventos y investigacions.
Telegrama de Vladka Mačeka a Nikola Tesla
Telegrama de Nikola Tesle a Vlatku Mačeku
Pasaporte de Nikola Tesla, pachina 1, 1883
Jean-Paul Sartre, naixito de París (Isla de Francia, Francia) o 21 de chunio de 1905 y muerto tamién en París o 15 d'abril de 1980, estió un filosofo, dramaturgo y escritor francés en luenga francesa, que recibió por a suya obra o Premio Nobel de Literatura en 1964, encara que refusó recibir o premio.
Charles de Gaulle, naixito d'a ciudat de Lille (Norte, Norte-Paso de Calais) o 22 de noviembre de 1890 y muerto o 9 de noviembre de 1970 en Colombey-les-Deux-Églises (Alto Marne), estió un militar con rango de cheneral y un politico francés, qui estió President d'a Republica Francesa dende o 8 de chinero de 1959 dica o 28 d'abril de 1969.
Mientres a Segunda Guerra Mundial estió o chefe d'una división blindata y dimpués d'a redota d'os Aliatos en a batalla de Francia y a proclamación d'a Francia de Vichèi, esdevenió o chefe d'a Francia Libre, dende o suyo exilio en Londres, liderando a Resistencia francesa contra o Tercer Reich y continando a luita chunto a los Aliatos. Antiparte, antis d'a guerra ya heba estato uno d'os teoricos d'o emplego d'o tanque en os mudernos campos de batalla aduyato por l'aviación militar, encara que, ironicament, as suyas teorías no fuoron desembolicatas por os Aliatos occidentals sino por a Wehrmacht d'o Tercer Reich en a dita blitzkrieg.
En rematar a Segunda Guerra Mundial, de Gaulle estió chefe d'o Gubierno provisional dica la proclamación d'a IV Republica Francesa, estando-ne uno d'os suyos prencipals líders politicos, encara que estió en 1958 o establidor d'a V Republica Francesa.
Charles de Gaulle yera naixito en una familia de tradición catolica a on a suya rama paterna (os de Gaulle) deciban estar descendients d'a chichota nobleza francesa, encara que os de Gaulle no amaneixen en garra repertorio u nobiliario, y que viviban en París dende meyatos d'o sieglo XVIII. A suya rama materna yera d'a rechión de Norte-Paso de Calais, estando su güelo un industrial de Lille, a on nació Charles de Gaulle o 22 de noviembre de 1890.
O pai de Charles yera Henri de Gaulle, un profesor, y a suya mai Jeanne Maillot, y teneba tres chermans y una chermana. Encara que yeran catolicos, a suya familia yera de tradición liberal, vinclata a la III Republica Francesa y a las suyas institucions y de tradición dreyfusard. Charles de Gaulle recibió amostranza en escuelas vinclatas a la Ilesia Catolica, dica que en 1905, cuan a crisi entre a Ilesia Catolica y as institucions civils d'o Estato, marchó ta Belchica ta continar estudiando en establecimientos relichiosos d'ixe país.
En 1908, Charles de Gaulle dentró en a Escuela Especial Militar de Saint-Cyr, a on recibió a suya diplomatura como militar en 1912, estando destinato a Infantería, en o 33º Rechimiento d'Infantería, que teneba os suyos cuartels en a ciudat d'Arras, en o Paso de Calais, un rechimiento mandato por Philippe Pétain, que en ixe inte yera coronel.
En prencipiar a Primera Guerra Mundial, Charles de Gaulle yera tinent, y puyó a o ran de capitán en chinero de 1915.[1] Ya heba recibito una ferita de guerra en o chenullo mientres a suya primera acción de guerra, en Dinant, o 15 d'agosto de 1914, y recibió a suya segunda ferita de guerra en a man ezquierda o 10 de marzo de 1915, mientres a batalla d'o Somme, cuan ya s'heba encorporato a un nuevo destín en o 33º Rechimiento d'Infantería, en a rechión de Campanya-Ardenas.
O 2 de marzo de 1916 o suyo rechimiento fue destruito por os alemans mientres esfendeba o fuerte de Douaumont, en Douaumont, a man d'a fortificación francesa de Verdun, mientres a batalla de Verdun. Ferito por os alemans a la bayoneta en a garra ezquierda, cayó prisionero de guerra d'as tropas de l'Exercito alemán. En mirar d'eslampar, os alemans lo ninvioron a un puesto mas seguro.
Asinas, fue ninviato a un campo de prisioners de guerra en Ingolstadt (Bavera), a on os alemans ninviaban os oficials que heban prebato de fuyir. En ixe campo yeran tamién o futuro cheneral Georges Catroux, l'aviador Roland Garros, o periodista Rémy Roure y tamién o futuro mariscal sovietico Mikhail Tukhachevsky. De Gaulle encara tentó de fuyir atras 5 vegatas, sin d'exito. No tornó a Francia dica la suya liberación dimpués d'a sinyatura de l'armisticio de Compiègne l'11 de noviembre de 1918, encara que recibió a Cruz de Caballero d'a Lechión d'Honor y a Croix de guerre 1914-1918 con estrela de bronze.[1]
En rematar a guerra y estar liberato d'o suyo cautiverio, de Gaulle tornó a la suya carrera militar. Dende 1919 dica 1921 fue ninviato a Polonia, un país que heba plegato a la suya independencia, fendo parte d'una mesión militar francesa ta aduyar a creyar o nuevo Exercito polaco mientres que luitaba contra l'Exercito Royo d'a Unión Sovietica en a Guerra polaco-sovietica. En ixe inte, pareix que Charles de Gaulle recibió influencias de l'ambient que i trobó, marcato por l'antisemitismo y o pogromismo, como recullen as cartas que ninvió a la suya familia:[2]
En tornar de Polonia, Charles de Gaulle fue destinato a dar cursos d'historia en a Escuela militar de Saint-Cyr,[3] antis de dentrar en 1922 en a Escuela Superior d'a Guerra. En ixe inte, Charles de Gaulle casó con Yvonne Vendroux o 7 d'abril de 1921, con qui tenió tres fillos: Philippe de Gaulle, naixito en 1921, Élisabeth de Gaulle, naixita en 1924, y Anne de Gaulle, naixita en 1928.
En 1925 fue destinato a o Estato Mayor d'o mariscal Pétain, vicepresident d'o Consello Cheneral d'a Guerra, y en 1927 fue destinato a mandar un batallón de cazataires en Trier, en o territorio de l'Alemanya de Weimar ocupato por os franceses. En 1929 y dica 1931 fue destinato a l'Orient Meyo, a o protectorau francés de Siria, residindo en a ciudat de Beirut (hue a capital d'o Liban) con a suya familia, dica tornar a París destinato a la Secretaría Cheneral d'a Esfensa Nacional.
En ixe inte, Charles de Gaulle publicó as suyas teorías sobre l'arte d'a guerra y d'a escencia militar, dividitas en cuatre libros: La Discorde chez l'ennemi (1924), Le Fil de l'épée (1932), Vers l'armée de métier (1934) y La France et son armée (1938). En istas obras feba reflexions sobre os cambios en a guerra provocatos por l'aparición d'armas nuevas (o tanque y l'avión). Asinas, creyeba que encara que yera important disposar en Francia de fortificacions estaticas ta a esfensa d'o suyo territorio, tamién yera important disponer, como deciba Jean-Baptiste Eugène Estienne (considerato o pai de l'arma blindata francesa) d'un cuerpo poderoso de carros de combate ta unir a capacidat de disparo (u potencia de fuego) con a movilidat, caracteristicas propias d'os blindatos, fendo posible asinas a creyación d'una fuerza que podese fer penetracions en a retraguarda enemiga. Tamién consideraba que ta fer ixo posible calía contar no nomás con un Exercito formato por conscripción, sino tamién con un continchent de soldatos profesionals altament cualificatos en estar a suya profesión a profesión de militar, y no estar nomás a suya presencia en o Exercito limitata a un periodo curto de tiempo. Istas teorías no fuoron bien acullitas, encara que sí cuacoron a la extrema dreita nacionalista d'Action Française (con elochios de personalidaz como Charles Maurras u Jacques Bainville) y a bels politicos de dreita preocupatos por a renaixencia d'o nacionalismo alemán en l'Alemanya de Weimar que ya esdeveniba o Tercer Reich d'Adolf Hitler, como Paul Reynaud u Philippe Serre.
Difuera de Francia, sindembargo, as teorías de de Gaulle fuoron analizatas por atros militars con ideyas semilars: Basil Liddell Hart en o Reino Uniu y Heinz Guderian en Alemanya, amás de Mikhail Tukhachevsky en a Unión Sovietica, iste zaguero un antigo conoixito d'os suyos tiempos de prisionero de guerra en Alemanya. Isto estió muit important, en confirmar a Guderian en a vía que yera explorando ya d'antis mas, encara que Guderian (o creyador d'a fuerza blindata d'a Wehrmacht alemana) adhibiba una cuestión important a la suya teoría d'a blitzkrieg, a participación decisiva de l'aviación militar con papel prencipal, y no nomás subordinato como pensaba de Gaulle. En Francia, os dirichents militars d'o país confiaban en as posibilidaz esfensivas d'a Linia Maginot, construita en a muga franco-alemana, y en una guerra de posicions estaticas, y unatro militar francés que preconizaba ideyas parellanas yera o coronel Émile Mayer, amigo de de Gaulle.
Charles de Gaulle, que yera d'ideyas monarquicas y muit conservadoras y contrario a o sistema parlamentario d'o suyo país, encara que como militar que yera no lo deciba ubiertament, fació a suya primera conferencia publica en 1934 en a Sorbona de París, vinclato a o grupo Fustel de Coulanges, que a la vegata feba parte d'os cerclos amanatos a l'Action Française. Sindembargo, istas influencias conservadoras yeran mediatizatas y matisatas por atras cuestions: uno d'os suyos mayestros yera o coronel Mayer, d'orichen chodigo; as influencias en de Gaulle d'a obra de Charles Péguy, militant d'ezquierdas encara que d'ideyas catolicas, y as influencias d'Henri Bergson, tamién d'orichen chodigo. Asinas, de Gaulle tamién teneba relación con grupos cristianos partidarios d'o Frent Popular y d'a intervención en a Guerra Civil espanyola chunto a o rechimen republicano contra os sublevatos franquistas, que amás no cal oblidar que yeran aliatos d'a Italia faixista de Mussolini y d'o Tercer Reich d'Adolf Hitler, y que yeran istos os enemigos prencipals de Francia y contra los cuals se preparaba Francia ta esfender-sen en una guerra.
En cualsiquier caso, Léon Blum heba manifestato a suya hostilidat contra as ideyas de Charles de Gaulle en tres articlos publicatos en o diario socialista Le Populaire, en temer que ixe exercito profesional preconizato por de Gaulle se destinase a luitar contra o mesmo pueblo francés, como en o caso d'as vagas. Y, seguntes amanix en una carta ninviata por de Gaulle a Paul Reynaud en 1935, yera ixo mesmo en o que pensaba de Gaulle. Antiparte, as obras de de Gaulle recibiban l'aplauso de l'Action Française.
En 1937, Charles de Gaulle puyó a o ran de coronel, destinato en Mez a mandar un rechimiento blindato, baixo d'as ordens d'o cheneral Charles Delestraint, a on se trobaba destinato en prencipar a Segunda Guerra Mundial.
En prencipiar a Segunda Guerra Mundial, o coronel Charles de Gaulle continaba asinas destinato en Mez, a on vivió a Drôle de guerre, en analizando dende luent a invasión de Polonia en 1939 por a Wehrmacht. Asinas, en chinero de 1940 ninvió a 80 personalidaz francesas (incluyindo-ie Léon Blum y Paul Reynaud y a os chenerals Maurice Gamelin y Maxime Weygand) un treballo teorico titulau L'Avènement de la force mécanique sobre as almostranzas d'ixa invasión de Polonia ta a esfensa de Francia, insistindo-ie en a necesidat d'establir una cooperación en o emplego en os campos de batalla d'o tanque y de l'avión.
O 27 de setiembre de 1939, o mesmo día d'a rendición de Varsovia a os alemans, Hitler ordenó a elaboración d'un plan ta una acción militar en o Frent Occidental, contra Francia, Belchica, Luxemburgo y os Países Baixos, plan que se desembolicó con participación de Henning von Tresckow, Günther Blumentritt, Erich von Manstein y Gerd von Rundstedt y que remató en o dito Plan Manstein, encara que en realidat yera una versión modificata d'o plan preparato por von Manstein.[4] Iste plan esdevenió una acción militar efectiva o 10 de mayo de 1940, cuan prencipió a dita batalla de Francia.
Tres días antis de prencipiar l'ataque alemán, se comunicó a o coronel Charles de Gaulle que iba a estar nombrato Comandant en Cabo d'a 4ª División Blindata de Reserva, que alavez yera amás gran unidat blindata de l'Exercito francés, formata por 364 carros de combate. De Gaulle en prenió o mando l'11 de mayo de 1940, y se li ordenó retardar l'abance alemán en a comarca de Laon, premitiendo asinas que o 6º Exercito francés recient creyato prenese posicions ta evitar una penetración alemana enta París. Encara que a división que mandaba yera encara organizata a meyas y en proceso de rematar a suya formación y encara que no heba operato mai como una fuerza militar conchunta, de Gaulle organizó o 17 de mayo un contrataque en dirección a la localidat de Montcornet, en una d'as pocas vegatas en que tropas francesas facioron reblar a tropas alemanas mientres a batalla de Francia. L'ataque tenió exito, encara que nomás contaba ta fer-lo con alto u baixo 80 tanques d'o total teorico d'a unidat, en no haber-ie plegato encara a totalidat d'a fuerza d'a división. Antiparte, en no recibir garra aduya d'as unidaz mugants, a 4ª División Blindata de Reserva fue obligata a tornar cuan plegoron refuerzos alemans. Poco dimpués, cuan plegoron mas medios d'a División, tornoron a atacar con arredol de 150 carros de combate, encara que cuan plegoron a los suyos obchectivos habioron de tornar, en intervenir mas refuerzos d'aviación (Luftwaffe) y artillería alemans.
O 28 de mayo, a 4ª División Blindata de Reserva, luego d'un viache de 200 km tornó a atacar a los alemans, ista vegata en o sector d'Abbeville, fendo arredol de 400 prisioners a los alemans.
O 6 de chunio de 1940, Paul Reynaud, que en ixe inte yera Primer Ministro de Francia, clamó a de Gaulle a la capital, ta que ocupase un cargo de subsecretaire en o suyo Gubierno, concretament o puesto de subsecretaire d'a Guerra y d'a Esfensa Nacional. Charles de Gaulle albandonaba asinas a hierarquía militar ta dentrar en a politica, estando a suya misión la de coordinar-se con o Reino Uniu ta a continación d'a guerra. Asinas, o día 8 de chunio se reunió con Winston Churchill, a qui tentó de convencer ta que os britanicos ninviasen mas tropas (incluyindo-ie avions d'a Royal Air Force) a la luita en Francia, encara que os britanicos, que ya prencipiaban a pensar en a esfensa d'o suyo propio territorio, no lo facioron. O 10 de chunio, de Gaulle albandonó París, declarata por os franceses ciudat ubierta, partecipando poco dimpués en a dita Conferencia de Briare, a on os britanicos miroron de convencer a los franceses de continar con a guerra, postura compartita por Charles de Gaulle, que fue luego ninviato a Londres. Cuan tornó d'ixa misión a Bordeus (que heba esdevenito a capital francesa en albandonar-se París a los alemans), o 16 de chunio, tenió conoixencia d'a dimisión de Paul Reynaud, sustituito por o mariscal Philippe Pétain, qui heba demandato un armisticio a los alemans. Antiparte, lochicament, de Gaulle ya no feba parte d'o Gubierno.
En veyer a situación, Charles de Gaulle marchó en uno d'os zaguers transportes que albandonaban Francia enta lo Reino Uniu, chunto a d'atros franceses a qui no lis cuacaba guaire ni mica a petición de sinyatura d'un armisticio con os alemans, que estió a primera mesura de gubierno de Philippe Pétain, encara que iste armisticio no se sinyó dica o día 22 de chunio (ye o dito armisticio d'o 22 de chunio de 1940). En plegar a las islas britanicas, de Gaulle dició que miraba de dirichir-se por radio a la población francesa, ta fer una crida a la resistencia contra os alemans y a continar a luita.
O Gubierno britanico heba propuesto de fer una crida a la resistencia a Georges Mandel, qui yera ministro de l'Interior de Francia, pero estió de Gaulle qui marchó enta Londres y no Mandel. De Gaulle fació una propuesta de discurso que discutioron os miembros d'o Gabinet britanico, estando Edward Frederick Lindley Wood (Lord Halifax), uno d'os prencipals representants d'a politica de contemporización con o Tercer Reich anterior a la guerra, o prencipal representant d'a oposición a l'emisión d'o discurso por Charles de Gaulle, decindo que calía asperar ta veyer si Pétain sinyaba l'armisticio con os alemans. Estió Winston Churchill (qui ya s'heba oposato a la contemporización con a politica expansionista alemana antis d'a guerra) qui ufrió a suya aduya y en zaguerías, o 18 de chunio de Gaulle se dirichió a los franceses por medio d'a emisora Radio Londres, d'a BBC, en a dita Crida d'o 18 de chunio de 1940, uno d'os suyos mas conoixitos discursos. A suya alocución s'ascuitó en territorio francés a las 19 h, y hue no se conserva garra rechistro sonoro d'ixa emisión (sí se conserva o suyo discurso radiato d'o 22 de chunio, un discurso diferent encara que a sobén se confunde).
Dende ixe inte, Charles de Gaulle s'adedicó, dende o suyo exilio en Londres, a devantar un estructura politica y militar dita Francia Libre, no tanto ta continar a luit contra os alemans como adedicata a lograr a supervivencia de Francia chunto a los Aliatos. As suyas perspectivas no yeran pas asinas de creyar unas tropas ta meter-las a disposición d'os Aliatos en a guerra, sino de creyar un estato con os suyos atributos de sobiranía y de lechitimitat, incluyindo-ie o control d'a lo menos parte d'o suyo territorio. Por ixo miraba de encorporar os territorios d'as colonias de Francia, que no yeran ocupatas por as tropas alemanas, esdevenindo asinas istos territorios a plataforma u alacet ta la reconquiesta d'a Francia metropolitana.
Asinas, dende o verano de 1940, con nomás una chicota colla de voluntarios (bel uns d'istos voluntarios yeran aragoneses u d'atros puestos d'Espanya, antigos combatients de l'Exercito Popular republicano mientres a Guerra Civil espanyola), s'establioron una Armata (Armata d'a Francia Libre, Forces Navales Françaises Libres u FNFL en francés), una Aviación militar (Fuerzas Aerias d'a Francia Libre, Forces Aériennes Françaises Libres u FAFL) y un Exercito (Fuerzas d'a Francia Libre, Forces Françaises Libres u FFL), amás d'un servicio d'información, espionache y contraespionache, o Bureau Central de Renseignements et d'Action dirichito por André Dewavrin, dito coronel Passy, que prencipió a escape a fer operacions en o territorio metropolitano francés en coordinación con a Resistencia francesa (a on tamién parteciporon cuantos aragoneses). Antiparte, l'almirant Émile Muselier, en honor a su pai, que yera naixito de Lorena, fació a proposa d'adoptar como simbolo d'a Francia Libre a dita Cruz de Lorena. O churista francés René Cassin definió os alacez politicos d'a Francia Libre y as suyas relacions con o Gubierno britanico y con as atras nacions aliatas. Asinas, a Francia Libre teneba o suyo Banco Nacional, o suyo Diario Oficial u mesmo as suyas condecoracions: en octubre de 1940 o cheneral de Gaulle establió en Brazzaville a dita Ordre de la Libération ta fer honor a los ditos companyers d'a liberación (Compagnons de la Libération en francés). Tamién s'establioron arredol d'o mundo Comités de franceses libres ta vinclar a los franceses que viviban en atros puestos con a Francia Libre y ta fer-los esdevenir grupos de presión en favor d'a causa d'a Francia Libre.
mientres, se condenó en contumacia en Francia a de Gaulle a cuatre anyadas de prisión y a la perduga d'a suya nacionalidat francesa; y o 2 d'agosto de 1940 un tribunal militar francés lo condenó, tamién en contumacia, a pena de muerte, degradaciónmilitar y confiscación d'os suyos biens muebles y inmuebles por traidoría, atentato contra la seguridat exterior d'o estato y deserción a l'estranchero en tiempo de guerra dende un territorio en estato de guerra. En o Reino Uniu, de Gaulle teneba l'aduya no nomás de Winston Churchill y d'o Gubierno britanico, sino tamién d'o Parlamento, d'a prensa y d'a opinión publica britanica, que praban cuenta que de Gaulle heba estato chunto a los britanicos en os suyos piors momentos, cuan l'amenaza alemana yera mes gran. Iste refirme britanico (y tamién d'a opinión publica estausunidense) esdevenió un important activo d'a Francia Libre cuan aparicioron dimpués tensions con os Gubiernos britanico y estausunidense.
Dende o punto d'anvista d'os territorios colonials franceses, a Francia Libre obtenió o refirme de cuantos territorios, a sobén en Africa, en adhibir-se-ie o gubernador Félix Éboué o 28 d'agosto de 1940: Chad, Congo y Camerún, estando conquiesto o Gabón en noviembre de 1940. Dende ixos territorios partioron tropas francesas enta o norte, enta Libia, ta partecipar chunto a lo VIII Exercito britanico en a luita contra l'Exercito italiano y o Deutsches Afrika Korps d'Erwin Rommel.
En o frent politico, o 24 de setiembre de 1941 de Gaulle establió o Comité Nacional Francés, y en 1941-1942 se bi adhibioron a mayor parte d'as organizacions d'a Resistencia francesa por os contactos feitos por o coronel Passy, Pierre Brossolette y Jean Moulin. Asinas, y como consecuencia, o 13 de chulio de 1942 o Comité Nacional Francés fació a proposa de cambear oficialment o nombre de Francia Libre enta Francia Combatient, ta dar asinas cabida a las organizacions d'a Resistencia. Cal parar uenta, sindembargo, que cuantas organizacions d'a Resistencia con ideolochía d'ezquierdas no se bi adhibioron, a lo menos alacetalment, en considerar que ideyolochicament o cheneral Charles de Gaulle yera prou amanato a l'Action Française, ni tampoco bellos grupos de resistents d'ideolochía de dreita, que u bien continaban pensando que o mariscal Philippe Pétain podeba liderar una renovación en Francia y que no yera colaboracionista, u bien que desconfiaban de de Gaulle y prefereban tener os suyos contactos dreitament con os servicios secretos britanicos.
En ixe inte, de Gaulle tentaba de lograr a continidat de Francia, estando un alacet l'alcuerdo sinyato con o Gubierno britanico o 7 d'agosto de 1940, seguntes o cual o Reino Uniu aceptaba mantener a integridat de toz os territorios franceses y asegurar a "restauración integral d'a independencia y d'a grandaria (grandeur) de Francia" en rematar a guerra. O Gubierno britanico financiaba tamién as actividaz d'a Francia Libre, encara que de Gaulle fació que ixo no fuese un gasto, sino un abance financiero a tornar en o futuro, ta no comprometer a independencia d'a Francia Libre. Tamién apareixioron momentos de tensión con os britanicos y dimpués con os estausunidenses cuan en aviento de 1941 os Estaus Unius dentroron en a guerra, tensions que recordaban l'anglofobia manifestata por de Gaulle mientres os anyos 1920 y d'os anyos 1930. Ixas tensions, que existioron con Winston Churchill, o primer ministro britanico, fuoron d'una gravedat mes gran con Franklin Delano Roosevelt, o president estausunidense. Roosevelt, encara que yera francofilo, teneba muita decepción en haber-se esboldregato Francia en chunio de 1940 mientres a batalla de Francia, y tamién por os alcuerdos de colaboración d'a Francia de Vichèi con o Tercer Reich. Antiparte, en os Estaus Unius bi heba un important nuclio de franceses que no yeran partidarios de de Gaulle y que describiron a suya personalidat a Roosevelt como a personalidat d'un chicot aprendiz de dictador. Si amás paramos cuenta de l'actitud d'o cheneral de Gaulle d'esfensa intensiva d'os intreses de Francia, y d'os informes de l'ambachador estausunidense en a Francia de Vichèi, con simpatías por Pétain, se puet veyer que l'imachen de de Gaulle no yera muit buena en os ambients politicos estausunidenses amanatos a la Presidencia. Tamién l'actitud d'os estausunidenses yera desfavorable a la continidat d'o sistema colonial, y de Gaulle yera un firme esfensor de l'Imperio colonial francés.
En ixas condicions, o Gubierno estausunidenses yera partidario de fer esdevenir a Francia una nación mas feble y o suyo plan alacetal ta deixar o territorio francés reconquiesto en mans d'un Allied Military Government of Occupied Territories (AMGOT) cuan s reconquiriese en 1944, en ye una consecuencia.
Cuan o 8 de noviembre de 1942, con a dita Operación Torch tropas de l'Exercito estausunidense y de l'Exercito britanico desembarcoron en Africa d'o Norte ta conquerir as colonias de Marruecos, Alcheria y Túniz, debito a las presions estausunidenses as tropas d'a Francia Libre no parteciporon en os desembarcos. Encara que as tropas d'a Francia de Vichèi luitoron activament contra las tropas aliatas que i desembarcoron, o Gubierno estausunidense prencipió conversas con l'almirant François Darlan, uno d'os prencipals representants d'o Gubierno de Vichèi que en ixe inte se trobaba en Alcher. Cuan l'almirant fue asasinato en represalia por a suya politica de colaboracionismo por un choven militant gaullista, encara preboron os estausunidenses de contactar con o cheneral Henri Giraud, tentando d'estblir un contrapeso a lo cheneral de Gaulle. Sindembargo, de Gaulle plegó a Alcher en mayo de 1943 y desactivó a escape a Giraud creyando de conchunto con iste zaguer o Comité Français de la Libération Nationale (CFLN) prenendo amás o suyo control. En ixas condicions, os estausunidenses rematoron por acceptar a presencia de de Gaulle.
Solimán o Magnifico estió o soldán de l'Imperio Otomán entre 1520 y 1566. Ye naixito de Trapisonda o 6 de noviembre de 1494 y morió o 6 u 7 de setiembre de 1566. Fue conoixito como Solimán o lechislador por os musulmans y Gran Turco en os países occidentals. Yera fillo de Selim y se casó con tres mullers, una d'ellas Roxolana.
En os suyo reinau l'Imperio Otomán plegó a lo suyo apocheu, plegando a la suya mayor expansión territorial luitando contra dos potencias enemigas principals: l'Imperio Austriaco d'os Habsburgo y os Sefevidas.
Solimán dimpués de derrotar en Mohacs en 1526 a los hongaros establió a sobiranía otomana en o centro d'Hongría y en Transilvania. Ferrando d'Habsburgo esdevinió rei d'Hongría contraatacó en bellas ocasions pero no consiguió que recuperar a parte occidental d'o Reino d'Hongría.
En a decada de 1530 s'enfrontoron a flotas d'os Habsburgo y a flota d'os otomans mandata por Jair ed-Din (Barbarroya). A paz de 1562 confirmó a supremacía d'os otomans en a Mediterrania oriental.
En 1526-1527 esclatoron grans revueltas yelaís entre os turcomans. En 1533 Solimán encomenzó una campanya y ocupó Azerbaichán, pero o Xah Tahmasp eludió o combate. Solimán alavez atacó Bagdad y la prenió aproveitando que os sunnís se revelasen contra os sefevidas chiitas. Bagdad fue anexionata en 1534 y dimpués Basora en 1547. A més os otomans recuperoron Erzurum y Van en Armenia u Anatolia Oriental. Dimpués d'atras espedicions inutils en Azerbaichán en 1555 firmó a paz d'Amasía con os sefevidas con una primera delimitación oficial entre os dos imperios.
O libre albitrio ye a hipotetica capacidat d'os achents racionals de poder exercer control sobre as suyas accions.
Afrontar ista qüestión ha requiesto comprender a relación entre a libertat y a causa, asinas como conoixer si as leis d'a naturaleza son causalment deterministicas. As diversas posturas filosoficas sobre o tema difieren en a suya opinión sobre si toz os escaicimientos son determinatos u no – determinismo contra indeterminismo – asinas como en si a libertat puet coexistir con o determinismo – compatibilismo contra incompatibilismo. Asinas, os deterministas convencitos argumentan que l'universo ye deterministico, y que ixo fa que o libre albitrio sía imposible.
O prencipio d'o libre albitrio tien connotacions relichiosas, eticas y scientificas. Por eixemplo, en l'ambito relichioso, o libre albitrio puet significar que una deidat omnipotent no exerce o suyo poder sobre as voluntatz y eleccions individuals. En etica, puet significar que os individuos pueden estar responsabilizatos moralment por as suyas accions. En l'ambito scientifico, puet significar que as accions d'o cuerpo, encluyindo-ie o cerebro y a mente, no son de tot determinatas por a causalidat fisica. A qüestión d'o libre albitrio ha estato un tema central dende os prencipios d'o pensamiento filosofico.
O budismo ye a la vegata a relichión y a filosofía basadas en as amostranzas de Siddharta Gautama (conoixito como Buda).
Ista relichión s'orichinó en a India y s'estendilló a Asia Central, o Tibet, Sri Lanka, o sudeste d'Asia, China, Corea y Chapón. Hue en día o budismo tamién s'ha feito prou popular en o mundo occidental. Se calcula que bi ha entre 230 y 500 millons de budistas en o mundo.
Un hombre[1] (d'o latín homine(m))[2] ye un ser humano de sexo masculino. O vocable ye de costumbre usato ta referir-se a la persona adulta, encara que tamién s'emplega a vegatas con carácter cheneral ta referir-se a la especie humana. Puet igualment significar "esposo".
O simbolo utilizato ta referir-se a l'hombre u a lo sexo masculino en cheneral, en biolochía y en altros campos, ye un cerclo con una sayeta en un canto.
O socialismo ye una doctrina politica ligata a la clase social d'o proletariato, oposata a lo capitalismo y a la clase social d'a burguesía, que tien como obchectivo a socialización d'os medios de producción, cambeo y trasporte, a supresión d'as clases socials y o repartimiento de la riqueza seguntes l'aportación de cadagún en o treballo.
A Mancomunidat de Nacions (en anglés: Commonwealth of Nations), d'antis más conoixida como Mancomunidat Britanica de Nacions (en anglés: British Commonwealth of Nations) ye una organización composada por 53 países independients que, con a excepción de Mozambique, tienen vinclos historicos con o Reino Uniu. O suyo principal obchectivo ye a cooperación internacional en l'ambito politico y economico y dende 1950 estar miembro no embreca estar chusmeso enta la corona britanica. Con o ingreso de Mozambique a organización ha favoreixiu lo termin Mancomunidat de Nacions ta subrayar o suyo caracter internacionalista, sindembargo l'adchetibo britanico se sigue emplegando a vegadas ta diferenciar-la d'atras mancomunidatz existents a livel internacional. O rei Carlos III d'o Reino Uniu ye la cabeza d'a organización.
Os miembros d'a Mancomunidat de Nacions por os suyos vinclos historicos comparten esportes como o cricket, o rugby y o netbol y as relacions internacionals entre os miembros esdevinioron tamién rivalidatz esportivas. A competicion esportiva más important son os Chuegos d'a Mancomunidat (Commonwealth Games), ista ye una competicion poliesportiva parellana a os Chuegos Olimpicos pero d'a que nomás fan parti os miembros d'a Mancomunidat.[1] Amás tamién bi ha chuegos de bells esportes como os Chuegos d'a Mancomunidat de Judo y os Chuegos d'a Mancomunidat de Remo entre atros.
O racismo ye l'actitut u manifestación de discriminación u persecución y que reconoixe u afirma que a chent de diferents razas tiene distinto valor, que istas esferencias pueden estar mesuratas u catalogatas cherarquicament, y que resultan en a ventaixa economica, politica y social d'un grupo en relación a atros. Historicament, o racismo ha servito ta chustificar l'imperialismo, a esclavitut y o chenocidio de muitos pueblos.
O turco[1] (en turco Türkçe u Türk dili) ye una luenga turquica parlata por bels 61.000.000 de personas por tot o mundo, 46.300.000 d'os cuals en Turquía y 180.000 en Republica Turca d'o Norte de Chipre; en os dos países ye luenga oficial. Tamién la parlan un 9% d'os habitants de Bulgaria y bi existen comunidaz importants en Rumanía, Macedonya d'o Norte, Grecia, Uzbekistán y Alemanya. A mayoría d'a población turcofona ye musulmana.
O standard turco actual ye recient y sustituyó a una luenga escrita conoixita como turco otomán, luenga plena d'arabismos y persismos. O standard turco otomán teneba tantos arabismos y persismos y yera tan luent d'as parlas vivas que una persona que no tenese una educación islamica clasica cuasi no lo podeba entender. As parlas vivas yeran mes cerca d'a primera luenga turquica que s'estendilló por Anatolia. A zaguers d'o sieglo XIX cuan se quereba ixamplar l'amostranza primaria se veyió o problema. En as zagueras decadas de l'Imperio Otomans bel periodista ya escribiba en un luengache mes cerca d'a parla popular, pero o prencipal cambio en a luenga escrita se produció baixo o kemalismo, y a reforma que sufrió a luenga escrita fue muito mes radical que en atros países.
En a decada 1920 Mustafá Kemal emprendió o prochecto de cambiar o estandard y fer-lo mes turco. Os arabismos y persismos heban d'estar sustituitos cuan fuese posible por radices turcas u por neolochismos turcos, y dimpués cambioron l'alfabeto arabe por l'alfabeto latino. En a decada de 1930 o pueblo mesmo fue movilizato pa replegar palabras turcas puras encara usatas en as parlas turcas locals y se creyoron equipes d'investigadors que rechirasen en os textos antigos pa escar palabras turcas obsoletas que podesen sustituir a los arabismos y persismos. As escuelas y prensa diaria daban publicidat a estas troballas. Se plegaba a prener palabras occidentals d'orichen frances pa sustituir arabismos u persismos cuan se veyeba convenient. O vocabulario d'o standard cambió tanto que bi ha pocos turcos que entiendan os discursos de Kemal en a forma orichinal. O discurso d'os seis días (nutuk) sobre a caita de l'Imperio Otomán y d'amenexer d'a republica, pronunciato en 1927, habió de ser tradueito a lo turco morderno en 1963.
Entre as pocas palabras d'orichen turco en aragonés tenemos café, arribato a traviés d'atros luengaches.
Genji Monogatari (en chaponés 源氏物語) ye una obra clasica d'a literatura chaponesa atribuita a la escritora chaponesa Murasaki Shikibu que fue escrita en o sieglo XI, mientres o mayor esplendor d'o periodo Heian. A sobén se considera ista obra como a primera novela u a primera novela moderna, asinas como a primera novela psicolochica u a primera novela en considerar-se un clasico, punto que encara ye motivo de debate.
A primera traducción parcial de Genji Monogatari a l'anglés la realizó Suematsu Kenchō. Una traducción libre de tota la novela menos d'un capetulo fue feita por Arthur Waley,[1] y Edward Seidensticker remató a primera traducción integra a l'anglés emplegando un metodo mas literal que l'utilizato en a traducción de Waley.[2] A traducción mas recient a l'anglés, feita por Royall Tyler en l'anyo 2001, tamién mira de estar fiel a lo texto orichinal.[3] Marutei Tsurunen, miembro d'a Dieta de Chapón en fació una traducción a lo finés.
Mercurio ye a planeta mas amanada a o Sol y a mas chicota d'o Sistema Solar.[2] Ye d'o tipo telurico como a Tierra, y debe o suyo nombre a o dios romano Mercurio. No poseye garra satelite natural. A suya magnitut aparent varía entre -0,4 y 5,5. Mercurio ye una planeta de dificil observar, pus ye amán d'o Sol y por un regular no se puet alufrar fueras de quan sale u se pone.
Mercurio chira d'una traza unica en o Sistema Solar. Ye blocau por mareas con o Sol en una resonancia d'orbita de chiro de 3: 2,[3] lo que significa que, en relación con as estrelas fixas, chira sobre o suyo eixe mesmament tres vegadas por cada dos revolucions que da arredol d'o Sol. Visto dende o Sol, en un marco de referencia que chira con o movimiento orbital, pareix chirar nomás una vegada cada dos anyos mercurians. Por lo tanto, un observador en Mercurio veyería nomás un día cada dos anyos mercurians.
L'eixe de Mercurio tien l'inclinación mas chicota de qualsiquiera d'as planetas d'o Sistema Solar (arredol de 1/30 grau). A suya excentricidat orbital ye la mas gran de totas as planetas conoixius en o Sistema Solar; en o perihelio, a distancia de Mercurio a lo Sol ye solo arredol de dos tercios (u 66 %) d'a suya distancia en l'afelio. A superficie de Mercurio pareix tener muitos craters y a suya apariencia ye semellant a la d'a Luna, lo que indica que ha estau cheolochicament inactiva mientres mils de millons d'anyadas. Quasi sin atmosfera pa retener a calor, tien temperaturas superficials que vareyan mientres o día mas que en qualsiquier atra planeta d'o Sistema Solar, que van dende 100 K (-173 °C) por a nueit a 700 K (427 °C) mientres o día en as rechions equatorials.[4]  As rechions polars son constantment por debaixo de 180 K (-93 °C). A planeta no tien satelites naturals conoixius.
Dos naus espacials han visitau Mercurio: o Mariner 10 pasó volando en 1974 y 1975; y MESSENGER, lanzada en 2004, orbitó Mercurio mas de 4.000 vegadas en quatro anyos antis d'agotar o suya combustible y estampar-se contra a superficie d'a planeta o 30 d'abril de 2015.  Ye previsto que a nau espacial BepiColombo plegue a Mercurio en 2025.
Mercurio ye un d'as quatro planetas terrestres d'o Sistema Solar y ye un cuerpo rocoso como la Tierra. Ye la planeta mas chicota d'o Sistema Solar, con un radio equatorial de 2.439,7 kilometros.[5] Mercurio tamién ye mas chicot, encara que mas masivo, que os satelites naturals mas grans d'o Sistema Solar, Ganímedes y Titán. Mercurio se compone d'aproximadament un 70% de material metalico y un 30% de silicato.[6]
Mercurio se conoix dende que os hombres s'interesoron per o ciel nocturno; A primera civilización que en deixó documentos escritos ye a civilización sumeria (tercer milenio a.C) que lo clamó «Ubu-idim-gud-ud». Manimenos, regular que se conoixeba dende muito antis. Os sumerios heban sinyalato un punto luminoso que se desplazaba amán de l'horizont y que yera o de mas fácil veyer a l'amaneixer y en o escureixito (chusto antis de salir y chusto dimpués de poner-se o Sol).
I hai bases scientificas, basadas en estudios de marzo de 2020, pa considerar que partis d'a planeta Mercurio pueden haber estau habitables, y talment formas de vida, encara que probablement microorganismos primitivos, pueden haber existiu en a planeta.[7]
A sonda Mariner 10 (1974-1975) estió la primera nau en estudiar en profundidat a planeta Mercurio. Heba visitau tamién Venus, utilizando l'asistencia de trayeutoria gravitacional de Venus ta accelerar enta la planeta.
Realizó tres sobrevuelos a Mercurio; l'en primeras a una distancia de 703 km d'a planeta, o segundo a 48.069 km, y lo tercero a 327 km. Mariner 10 prenió en total diez mil imachens de gran parte d'a superficie d'a planeta. A misión finalizó lo 24 de marzo de 1975 quan se quedó sin combustible y no podeba mantener control d'orientación.
A sonda Messenger (u de l'anglés "MErcury Surface, Space ENvironment, GEochemistry and Ranging") estió una sonda lanzada en agosto de 2004 pa meter-se en orbita arredol de Mercurio en marzo de 2011. S'asperaba que ista nau aumentase considerablement lo conoixencia scientifico sobre ista planeta. Pa ixo, a nau heba d'orbitar Mercurio y fer tres sobrevuelos –os días 14 de chinero de 2008, 6 d'octubre de 2008, y 29 de setiembre de 2009–. A misión yera previsto que durase una anyada. O 18 de marzo de 2011 se produció con exito la inserción orbital d'a sonda. Finalment a fin d'ista exitosa misión se produció lo 30 d'abril de 2015, quan a sonda aventó-se sobre la superficie d'a planeta producindo-se un impauto controlau.
BepiColombo ye una misión conchunta de l'Achencia Espacial Europea (ESA) y de l'Achencia Chaponesa d'Exploración Espacial (JAXA), que pende en dos orbitadors (clamaus MPO (Mercury Planetary Orbiter) y MMO (Mercury Magnetospheric Orbiter)) que realizarán una completa exploración de Mercurio. L'en primeras d'os orbitadors será l'encargau de fotografiar y analisar a planeta y lo segundo investigará la magnetosfera. O suyo lanzamiento estió en 20 octubre de 2018 y a suya plegada a la planeta ye prevista en abiento de 2025, y lo final d'a misión pa un anyo mas tarde, con una posible extensión d'un anyo mas.
En biolochía, una especie (d'o latín species) ye una d'as unidaz basicas d'a biodiversidat. Per un regular, una especie ye constetuita d'organismos individuals d'una población natural, con:
D'antes no se determine si diferents individuos perteneixen a la mesma especie, cal estudiar-los ta poder unificar-ne os rasgos a considerar. Anque bi ha diferents definicions d'especie, huei a separación d'entre especies ye prou bien definita, a tamas d'a linia separadera d'especies y subespecies que ye mes deficil de determinar concluyentement. As especies s'agrupan en cheneros, familias, ordens..., d'alcuerdo con o suyo parentache filochenetico.
En a clasificación cientifica, cada especie tiene un nombre binominal; o primero ye especificar-ne o chenero y dimpués a especie, anque, ta identificar-la s'han de mentar es dos nombre chuntos, per un regular escritos en corsiva (perque son en latín) y subrayatos cuan son escritos a man. Asinas, os humanos somos una especie d'o chenero Homo, dita Homo sapiens. Esta nomenclatura fue standardizada per Carl von Linné en o sieglo XVIII y a sobén s'en diz "nomenclatura linneguana". Mes formalment, o nombre especifico se gosa escribir con o suyo descubridor u descriptor acompanyando-lo, chunto con l'anyo en que ne facioron a primer descripción.
Alto u baixo, o numero d'especies d'eucariotas descritas (2004) se puet desglosar asinas:[1]
Total: 1.562.663 especies
O musclo (d'o latín musculus, diminutivo de mus, "rato" con sufixo -ulus) ye lo teixito contráctil d'os animals; deriva d'a capa mesodermica de celulas cherminals embrionarias. En conchunto, son cada un d'os organos carnosos que, con a suya contractibilidat, son os instrumentos inmediatos per producir u contrarrestar os movimientos. L'elemento anatomico constituito ye la fibra muscular, que puet estar lisa u estriata.
A suya función ha de producir movimiento ta fer fesible la locomoción y lo movimiento dica encara drento d'os organos internos; os musclos se contrayen ta acorrer-se u mover partis d'o cuerpo, y transportar sustancias en o suyo interior. En fisiolochía, o musclo ye una d'as cuatro menas de teixitos. Os atro tres son o epitelio, o teixito conectivo, y o teixito niervoso.
Muitas d'as contraccions de musclos se fan sin d'acción conscient, y son accions necesarias ta la supervivencia, como en ye la contracción d'o corazón, u lo movimiento peristaltico, que fa circular l'alimento a traviés d'o sistema dichestivo. A contracción de musclos voluntarios s'emplega ta mover o cuerpo, y se puet controlar minuciosament, como son os movimientos d'o uello, o movimientos grans como lo un d'o musclo cuadriceps d'a garra. O musclo més gran en o ser humano ye lo glutio mayor.
Se clasifica en:
En o citoplasma de cada fibra muscular bi ha entre 1000 y 2000 miofibrillas que son formatas por unidaz repetitivas ditas sarcomers, que li dan un aspecto estriato.
En cada sarcomero bi ha dos tipos de filamentos paralelos: os de miosina (gruesos) y os d'actina (fins), fixatos en diferents puestos. Un impulso niervoso que plega a la fin d'un axón libera un neurotransmisor que quan s'une a la membrana celular d'a fibra muscular libera catión de calcio. O catión de calcio fa que os filamentos d'actina s'eslicen por dencima d'os filamentos de miosina, o que fa que os sarcomers s'acurcen, contrayendo-se tota a fibra muscular.[1]
A xordera[1] ye a condición d'a persona que se troba privata d'o sentito d'a oída, ye decir, que no permite a l'afectato por malautía, malformación u desgaste d'a oida d'ascuitar os sonitos d'o suyo entorno. Ista perduga d'audición puet estar parcial u total, transitoria u permanent, y fa que as personas con xordera tiengan especials dificultaz ta percibir u ta entender a información y ta desembolicar habilidaz socials de traza comunicativa; cal parar cuenta repective d'ixo d'a esferencia entre as personas que tienen xordera dende a suya naixencia y as personas que esdevenioron xordas dimpués d'haber adquirito o luengache oral, estando en iste zaguer caso muito mas desembolicatas as suyas capacidaz.
A tuberculosi (abreviato como TB por tubercle bacillus u Tuberculosi) ye una malautía infecciosa común y a sobén mortal causata por micobacterias, prencipalment Mycobacterium tuberculosis.[1] A tuberculosi gosa atacar os pulmons (como TB pulmonar) pero tamién puet afectar o sistema niervoso central, o sistema limfatico, o sistema circulatorio, o sistema chenito-urinario, o sistema gastrointestinal, os uesos, as articulacions y encluso a piel. Atras micobacterias, como a Mycobacterium bovis, a Mycobacterium africanum, a Mycobacterium canetti, y a Mycobacterium microti tamién causan tuberculosis, pero son especies más raras.
Os mamiferos (ditos scientificament Mammalia) son una clase d'animals vertebratos dintro d'o filo d'os cordatos. A desciplina scientifica que ne fa l'estudeo se diz mastozoolochía, antes mas dita teriolochía. Mammalia abraca bellas 5.490 especies.
A prencipal caracteristica, que fa referencia ta lo nombre d'a clase ye la posesión de glandulas mamarias en as fembras de totas as especies d'o grupo. Ixas glangulas escretan leit ta alimentar os cadiellos en os suyos primers tiempos de vida.
Altros caracters son a simplificación d'o esqueleto d'o cranio y d'a variella, fendo que con un solo ueso (dito dentario) y con dients mes especializatos, l'aparición d'un paladar segundario, condils osios en a parte occipital que heban a permitir l'articulación d'o cranio en relación con a columna vertebral, a cadena de uesetz de l'oyiu meyo -que fan posible la transformación d'os sons-, l'olfato prou mes desarrollato que no en altros vertebratos, a complexidat d'o cerebro, a evolución d'un diafragma muscular ta deseparar as cavidatz toracica y abdominal, y en zagueras, una capa de pelo per dencima de tot o cuerpo suyo.
Son animals sinapsidos (con una sola ubridura temporal) y amniotas (toz os grupos tienen embrión, mimbrana y closcana).
Pueden estar claseficatos, dende lo suyo rechistro fosil, per caracteristicas como:
A piel, per un regular espesa, ye formada per una capa exterior u epidermis, una capa més profunda, dita dermis, y un estrato subcutanio de teixiu adiposo plen de grasa que permite la protección contra d'as perdas de calor corporal, perque os mamiferos son animals homeotermos.
Os pelos son utils t'a homeostasia, camuflache y protección. Os pelos s'orichinan d'a epidermis (compuestos prencipalment de queratina) y adintro d'ells se i puet destinguir una parte que surte per alto d'a superficie d'a piel y una parte més interna, dita radiz, que ye més ampla y gosa clamar-se bulbo piloso. A radiz d'o pelo se troba guardada dintro d'una suerte d'estuchet d'orichen epidermico dito foliclo, ta lo qual i desauguan as glandulas sebacias (encargadas de lubricar o pelo) y s'insertar lo musclo piloerector que ha de fer alzar o pelo. En as especies que viven dintro de l'augua y tamién en ixas que fan vida en países tropicals, os pelos tienden a disminuir a suya mida y numero, cosa que tamién puet pasar no pocas vegadas con a edat de l'individuo en especies d'altros habitats.
Os pelos pueden estar clasificatos, seguntes a suya estructura y función, en:
En a piel, amás d'os pelos, s'implantan as glandulas mamarias y las glandulas sudoriparas, as quals excretan a traviés d'a epidermis de l'animal as substancias toxicas enta l'organismo en forma de sudor.
Altras formacions cutanias de naturaleza cornia que se presientan en os mamiferos son as unglas, cuernos, y un pico en o caso exclusivo de l'ornitorrinco.
As unglas, fetas prencipalment de queratina, son utils en a protección d'as tovas d'os ditos de l'animal, como ferramienta y tamién, seguntes a suya estructura, se clasifica l'animal en un grupo u atro.
Os cuernos son útils como esfensa d'a bestia, como atractivos sexuals y tamién enta la clasificación. D'ixa traza, scientificament se'n consideran dos tipos, d'as cosas que son vulgarment ditas cuernos, que son:
Contiene tres rechions prou bien definidas: a cabeza, con o cranio y la cara, o tronco y las extremidatz (dos toracicas y dos abdominals):
Toz es mamiferos tienen una formula dental bilateral.
As extremidatz, anque basicament son totas d'o tipo d'os Quiridios y presentan quasi siempre la mesma organización, pueden manifestar modificacions seguntes as trazas ta desplazar-se de cada especie. D'ixa manera, en os mamiferos acuaticos son transformatas en aletas ta nadar, y en os afogacandils os didos d'as anterios son prou més largos d'o normal y son unitos per una membrana u petachio. D'entre las especies terrestres tamién bi ha modificacions diversas a resenyar, seguntes as trazas que manifiesten en caminar: Os mamiferos que caminan con o piet plano son clamatos plantigrados; d'os uns que lo fan con os didos se'n diz dichitigrados, y d'es unos que nomás tocan o suelo con as suyas zagueras falanches, unguligrados.
L'aparato dichestivo d'os mamiferos ye formato per una boca con dients, labios y luenga en a qual i desauguan as glandulas salivals; una farinche curta; un esofago que trescruza lo diafragma, lo estomago con forma de saco a on desembocan totas as glandulas gastricas; un bodiello fino largo y dividito en tres grans partes: o duodeno, o chechuno y l'ílion, en o qual se produce l'absorción d'as substancias alimenticias, y un bodiello gordo (popularment dito bodiello) en o qual se troba lo cieco (muito important en os herbivoros) lo cólon y lo recto, bodiello cular u cavidat rectal que ye lo zaguer d'antes no s'ubra ta l'exterior a traviés de l'ano.
Amés d'ixas estructuras centrals, os mamiferos tienen un grupo de glandulas anexas, d'entre ellas s'han de mentar o ferito, gran y acompanyato d'a vesicla biliar, y dimpués un pancrias que aboca las suyas secreccions enta lo intestín per part d'o duodeno.
A respiración d'os mamiferos ye pulmonar en toz casos, y ta fer-la s'emplegan os polmons, os quals son libres adintro d'a cavidat pleural, con una caracteristica estructura ramificada en bronquios, bronquiolos y alveolos pulmonars.
A circulación ye dople y completa. O corazón ye subdividito en dos auriclas y dos ventriclos, bombeyando la parte dreita la sangre venosa y la parte ezquierda l'arterial. Amés, bi ha un enreligato rete de vasos venosos y arterials que plegan enta toz os puestos de l'organismo. Ye caracteristico d'os mamiferos que os suyos hematíes (globulos royos) no tiengan garra nuclio.
Amés d'ixa cerculación de la sangre, existe en os mamiferos una circulación paralela de liquidos y bels tipos celulars a traviés d'os conductos limfaticos.
O encefalo gosa tener una gran mida, estando particularment desembolicatos os hemisferios cerebrals. O cerebelo ye también més gran en relación enta los altros grupos de vertebratos.
l'Actividat psiquica ye prou més gran que no en altros grupos animals, y adintro d'as formas més evolucionadas se i veyen trazas de memoria y d'intelichencia.
Toz os mamiferos tienen os sexos deseparatos y la reproducción suya ye vivipara, con l'excepción d'os monotremas, que la fan ovipara.
O esdevenir d'o embrión ye siempre acompanyato d'a formación de bels anexos embrionarios, como en están o corion, l'amnios, l'alantoides y lo saclo vitelín. As vellosidatz d'o corion, con l'alantoides, son vinculadas ta las parez de l'utero d'a fembra y mientres a chestación evolucionan ta deixar puesto a la placenta (esparrias). Ista ye relacionada con l'embrión a traviés d'o cordón umbilical y, precisament a traviés d'iste zaguer, ye per on l'embrión prene las sostancias nutritivas d'a suya mai.
O periodo de chestación y lo numero d'os cadiellos en a libranza penden muto con o grupo. Per un regular, cuanto mes gran ye mes s'alarga l'embarazo y ye menor o numero d'as crías. A mayor parte d'os mamiferos dan, dimpués de librar-los, atencions familiars ta os suyos cadiellos.
O mes gran numero d'especies de mamiferos son terrestres y son adaptadas ta vivir en una variedat d'habitats ampla sin guaires dificultatz; se puede trobar especies en os disiertos, as tundras, montanyas y selvas de tot o planeta.
Dos ordens de mamiferos placentarios y qualques cheneros d'una tercera orden son animals aquaticos. Os monotremas son actualment restrinchitos enta Australia, Tasmania, Nueva Zelanda y Nueva Guinea, igual que la mayoría d'os marsupials (encara que ne bi ha dos grupos naturals d'America). Dos d'as ordens se troban esparditas per tot o planeta menos l'Antartida: os rosigadors y os quiropters. Os mamiferos placentarios, que son o mayor de toz os grupos, tamién se troban en l'Antartida y qualques especies en Australia (només o dingo, un can salvache que podría haber estato introdueito per l'hombre, y la rata que bi plegó con os baixels europeus).
Os primates son orichinals d'as rechions tropicals y subtropicals. Os insectivoros, lagomorfos, rosigadors y artiodactilos se pueden trobar en toz es continents, fueras d'Australia y l'Antartida; os perisodactilos (equidos y semilars) son naturals d'Europa y Asia. Os perezosos, armadillos, onsos fornigueros y semellants no se troban que en America. Os colugos només se troban a Tailandia, peninsula de Malaisia, Indonesia, Borneu y las islas Filipinas. Os oricteropos son exclusivament africanos mientres que os pangolins pueden mirar-se en Africa y Asia per igual, etcetera.
Os primeros mamiferos amaneixoron en a tierra en o triasico, fa bels 210 millons d'anyos, evolucionando dimpués a traviés d'a era Terciaria. En os eixemplars fosils d'aquella epoca se pueden trobar encara bellas afinidatz con os reptils.
Os mamiferos actuals pueden ser clasificatos en dos subclases prencipals:
Anque tienen uns orichens bien antigos, os mamiferos habioron d'aguardar muitos millons d'anyos ta desembolicar-se dica lo papel relevant que fan hue en día. A suya diversificación evolutiva estió prou més relacionada con a fin d'os dinosaurios que con altra cosa.
A clase d'os mamiferos vien d'un grupo de reptils cotilosaurios que, fa bels 250 millons d'anyos, habió una gran diversificación, deixando puesto ta os pelicosaurios. D'ixes en derivoron altros reptils con caracteristicas peculiars, a-saber-las d'as quals yeran comuns con os actuals mamiferos: os terapsidos.
Ixes reptils mamiferoides no podioron pas resistir a competencia d'os dinosaurios y s'endrezaban enta a suya progresiva desaparición, encara que no plegoron a extinguir-se. Bels grupos, cubillatos en ambients boscanos prencipioron a fer una vida nocturna.
Tot pareix indicar que fa uns 180 millons d'anyos ya s'heba plegato enta las caracteristicas propias d'os mamiferos: a homeotermia ("sangre calient"), desarrollo d'o cerebro, pelo corporal y, talment, o viviparismo.
Mientres os siguients 100 millons d'anyos, aquells mamiferos primitivos, de la mida mesma que un ratón, habioron de vivir de nueit. A suya alimentación yera, fundamentalment, alazetada en os insectos y uevos.
A mayor explosión evolutiva d'os mamiferos habió lugar dimpués d'a extinción masiva de fins d'o Cretacio, fa uns 65 millons d'anyos, en a quala desapareixoron os dinosaurios no avianos.
As primeras restas fosils de mamiferos semellants d'os actuals datan d'ixa epoca y, per a suya dentadura, se'n sabe que teneban una alimentación insectivora. Os suyos descendients se multiplicoron- extraordinariament en aquellas nuevas condicions ambientals y, bels millons d'anyos dimpués, ya heban puesto l'alazet ta la mayoría d'os grupos filochenicos que se conoixen hue.
Un árbol[1] (d'o latín < ARBORE)[2] ye una planta que puet creixer dica mas de cinco metros d'altaria gracias a una estructura que forma un tronco, y eventualment ramificacions ditas ramas y brancas.[3] Os árbols son plantas perennes que por un regular viven muitos anyos. En o sentito botanico, os árbols son plantas con fusta. A fusta, conoixita tamién como xilema secundario, se produce por una capa de celulas, o cambium vascular, situata baixo a crosta.
A formación d'a fusta ye un proceso repetitivo que superposa una nueva capa dencima d'as anteriors. O resultato a sobén ye visible en forma d'aniellos de creiximiento. Os solos grupos que contienen plantas con fusta, y por tanto árbols en o sentito estricto d'o termin, son as chimnospermas y as anchiospermas dicotiledonias. Os árbols presentan una mayor lonchevidat que atros tipos de plantas. Bellas especies d'árbols (como as secuoyas) pueden blincar d'os 100 m d'altaria, y gosan vivir mils de anyos.
Os primers árbols apareixen en a Tierra fa bels 370 millons d'anyos,[4] en o periodo Devonián, y yeran os antipasaus d'as coniferas actuals. O desembolique en altaria y a ramificación d'as brancas premiten a los árbols aumentar a suya capacidat d'espleitación d'o espacio aerio. A distribución d'as fuellas a diferents rans premite a l'árbol aumentar a superficie d'intercambio ta la fotosintesi.[4] A suya gran capacidat fotosintetica fa que os árbol chuguen un papel important en os ciclos ecolochicos terrestres, gracias a la suya capacidat d'almadazenamiento de carbonio, o suyo rol en o ciclo de l'augua, y a formación d'os ecosistemas complexos que son as selvas, fuent y refuchios d'a biodiversidat.[4][5]
Os árbols tamién representan una fuent considerable de recursos ta la especie humana, tanto de materials (prencipalment fusta) como de provisions (particularment fruitos), entre atros. Ocupan un puesto real y simbolico important en cuasi totas as culturas d'o mundo.
O estanyo (d'o latín < STAGNUM) ye un elemento quimico de numero atomico 50 y simbolo Sn situato en o grupo 14 d'a tabla periodica d'os elementos.
En l'Antiguedat os chacimientos d'estanyo d'Europa Occidental tenioron muita importancia, por eixemplo os de las miticas Islas Casiterides. Actualment mes d'a metat d'a producción mundial d'estanyo provién de chacimientos d'as costas d'o Sudeste Asiatico.
En os textos medievals se documentan as formas stan, stany y estany. Tamién en bel texto medieval se lei estanyi, en linia con ferri u esti. Derivada d'a forma medieval stany tenemos estanye en a parla local de Sarinyena, con vocal final atona de refirme tipica d'o proceso de castellanización.
A forma sin apocope estanyo la trobamos en Secreto Secretorum:
L'acción de soldar con estanyo ye estanyar.[3]
L' orache[1] (orage en ortografia SLA, de l'occitán < auratge)[2] comprende toz os posibles fenomenos que se desvienen en l'atmosfera. En aragonés se fa servir més a sobén a palabra orache quan os fenomenos tienen resultatos negativos que positivos.
Por un regular a palabra orache reflecta l'actividat d'estos fenomenos mientres un periodo de tiempo de bells días. A meya u regularidat d'os oraches que s'han desvenito en un periodo de bellas anyatas se conoixe como clima.
Os fenomenos meteorolochicos regulars se dicen meteoros climaticos, y incluyen o viento, as tronadas, a plevia, a nieu, a piedra, a boira, a rosada, que succeden en a troposfera, a part més baixa de l'atmosfera.
O campo magnetico ye una rechión d'o espacio en a cual una carga electrica puntual de valor q que se desplaza a una velocidat , sufre os efectos d'una fuerza que ye perpendicular y proporcional tanto a la velocidat como a lo campo, dita inducción magnetica u densidat de fluxo magnetico. Asinas, dita carga percibirá una fuerza descrita con a siguient igualdat.
(Se veiga que tanto F como v y B son magnituz vectorials y o producto vectorial tiene como resultant un vector perpendicular tanto a v como a B).
O modulo d'a fuerza resultant será:
A existencia d'un campo magnetico se puet veyer gracias a la propiedat localizata en o espacio d'orientar un magnetometro (una chicota lamina d'acero imantato que puet chirar librement). L'agulla d'una bruixula, que evidencia la existencia d'o campo magnetico terrestre, puet estar considerata un magnetometro.
A velocidat d'a luz ye a velocidat a la que viacha la luz en o vueito, y ye una constant fisica important en a fisica actual. A luz viacha a velozidatz diferents por materials diferents, pero ye en o vueito a on que se mueve más rapedo, y a suya velocidat no varía seguntes a color, a intensidat u a dirección d'o movimiento.[2] A velocidat d'a luz no pende d'o movimiento d'o emisor u l'observador d'a luz. Por ixo, tien sentito parlar de a velocidat d'a luz, que ye a velocidat d'a luz en o vueito y gosa representar-se con a letra c. A velocidat d'a luz ye un factor en a mayoría d'a fisica actual, incluindo-ie a relatividat especial, a relatividat cheneral y a mecanica quantica.
Ta os estandars cutianos, a luz se mueve muit rapedament – quasi a 300.000 km por segundo, tanto en o vueito como en l'aire. Ista ye una velocidat d'alto u baixo un millón de vegatas superior a la velocidat d'o sonito, y ye prou rapeda como ta dar más de siet vueltas a la Tierra en un segundo. Una velocidat tan alta ye muit dificil de mesurar sin de tecnicas especializatas, y en l'antigüidat a velocidat d'a luz yera obchecto d'especulación. As primeras mesuras eficaces d'a velocidat d'a luz se facioron en o sieglo XVII, y se fuoron amillorando progresivament. Hue en día se pueden mesurar os intervalos de tiempo con una gran precisión, estando actualment definito oficialment lo metro como a distancia que recorre a luz en o vueito en un periodo d'1⁄299.792.,458 de segundo. Por tanto, ista definición fixa la velocidat d'a luz en o vueito en exacament 299.792.458 m/s.
A velocidat d'a luz tien un papel esencial tanto en a fisica clasica como en a moderna. En o sieglo XIX, Maxwell ofreixió a primera explanicación d'a velocidat d'a luz en relación a atras constants fisicas.[3] A prenxipios d'o sieglo XX, c asumió una importancia encara más gran como constant basica en a teoría d'a relatividat especial d'Einstein, que diz que a velocidat d'a luz tien un papel especial conectando lo espacio y o tiempo en a estructura espacio-tiempo. Un d'os resultatos d'ixo ye que a velocidat d'a luz fixa un limite absoluto de velocidat en a rapideza con que se pueden mover a materia y a información. Unatro resultato ye que a enerchía y a masa son conectatas por a velocidat d'a luz en a famosa equación masa-enerchía, E = mc2. Ista relación ye un d'os fundamentos d'a mecanica quantica, incluindo-ie a enerchía nucleyar. A relatividat cheneral explica la gravedat como un efecto d'a curvatura d'o espacio-tiempo, y en ista teoría totas as distancias s'han de calcular emplegando c. Hue en día, la velocidat d'a luz contina estando obchecto d'investigación, tanto teorica como experimental.
Ta muitas fins practicas, a velocidat d'a luz ye tan alta que se puet considerar que se desplaza instantaniament. Manimenos, a velocidat finita d'a luz ye notable quan se tracta de distancias muit luengas, intervalos de tiempo muit curtos o mesuras precisas de tiempo. Por eixemplo, a velocidat d'a luz ye un factor esencial en l'astronomía, a electronica actual y sistemas de navegación como lo Global Positioning Systems.
Un alimento[1] ye cualsiquier obchecto u sistema material formatos por sustancias nutritivas (nutrients), como hidratos de carbonio, lipidos, proteínas, augua y sals minerals. L'alimento lo puet minchar un animal ta nutrir-se u por placer. En bel alimento predomina un solo nutrient (aceite, zucre, sal), y son alimentos simples, pero en a mayor part d'os alimentos son formatos por uns cuantos nutrients y son alimentos complexos. Os obchectos consideratos alimentos pueden tener un orichen vechetal, animal u atros como los fongos u productos fermentatos como l'alcohol. Encara que muitas culturas yeran cullidors y cazataires, actualment a mayoría emplegan l'agricultura, a ganadería y a pesca, mientres que a cazata, a cullita y atros metodos parellans chugan un papel menos important.
A mayoría de culturas tienen una cocina caracteristica; se tracta d'o conchunto de tradicions, preferencias y practicas culinarias; a gastronomía estudeya istas tradicions. Muitas culturas han diversificato os suyos alimentos por meyo de diferents metodos de preparación, cocina y manufactura. Ixo tamién encluye un complexo comercio alimentario que premite ir mas luent que una simpla cultura de subsistencia.
A part d'a denominación d'alimento, en determinatas parlas altoaragonesas se diz a los alimentos birolla u vidolla, sobre tot en aragonés oriental. A parola provién d'o latín VITUALLA, y o significato actual ye prou variable, dende simplement "alimento" (belsetán, ribagorzano, restos d'aragonés de Tardienta), "banquet" (fovano, aragonés d'o Viello Sobrarbe), u dica "fiesta" y "borina" (semontanés).[2]
Os alimentos cubren tres tipos de necesidaz: enercheticas, estructurals y funcionals-reguladoras. Os alimentos que cubren necesidaz enercheticas son os ricos en glucidos y lipidos y son a fuent d'a enerchía que consume l'organismo. Os alimentos que cubren necesidaz estructurals son os ricos en proteínas y son precisos pa que se formen as celulas y teixius de l'organismo. Os alimentos funcionals-reguladors son os que tienen vitaminas y sals minerals en cantidaz apreciables y son precisos pa que se produgan muitas reaccions metabolicas y procesos fisiolochicos.
A cantidat y tipo d'alimentos que una persona consume a diario se diz dieta alimentaria. Muitas culturas estableixen as costumbres alimenticias y bi ha dietas tradicionals como a dieta mediterrania. Encara que os humans son omnivoros, elementos socials y relichiosos como a moralidat a sobén determinan que tipos d'alimentos se pueden consumir.
A seguridat alimentaria tamién ye una cuestión important, ya que as malautías prevocatas por alimentos causan muitas muertes a l'anyo. Bi ha dietas especials pa combatir bel transtorno u malautía u pa prevenir-los en caso de risgo de poder tener-los en o futuro. Entre as dietas especials destacan as dietas hipocaloricas, as dietas hipercaloricas, as dietas baixas en colesterol, as dietas con alto conteniu en fibra y as dietas blandas.
Os alimentos organicos se deterioran por contacto con l'atmosfera (oxidación) u por l'acción de microorganismos que los descomponen. Pa conservar-los l'hombre ha desembolicau diferents tecnicas tradicionals y procesos industrials pa evitar l'actividat d'os microrganismos que deterioran os alimentos.
As principals tecnicas de conservación d'os alimentos son:
A conservación en fredo se basa en que as baixas temperaturas reducen a reproducción d'os microorganismos. A conservación puet estar por refricheración u por conchelación.
A conservación por calor se basa en calentar l'alimento dica temperaturas a las que mueran os microbios. Una vegada muertos os microorganismos se puet envasar l'alimento d'una traza que no torne a estar colonizau. Bi ha diferents tecnicas de conservación por calor como a pasteurización y a esterilización.
A conservación por deshidratación se basa en secar os alimentos y una vegada ya sin augua l'alimento ya no ye un medio a on puedan vivir muitos microorganismos. As pansas son ugas secas que se conservan por deshidratación.
A conservación por adición de substancias consiste en adhibir a l'alimento substancias que impiden o desembolique de microorganismos. S'ha feito tradicionalment adhibindo vinagre, sal u zucre y actualment se fa industrialment con os aditivos alimentarios.
O zucre[1] u l'azúcar (de l'arabe < sukkar) ye o nombre que lis se da a diferents monosacaridos y disacaridos, que cheneralment son solubres en augua y tienen sabor dulce y pueden cristalizar. A ormino, y en sentito amplo tamién se clama zucres a toz os hidratos de carbonio, encluindo-ie os polisacaridos.
Atros zucres son a galactosa y a lactosa. Os zucres con cinco atomos de carbonio se dicen pentosas y bi n'ha en os nucliotidos como un elemento esencial.
Calentando o zucre por dencima d'o suyo punto de fusión se puede formar o carambelo.
A cheometría (d'o griego γεωμετρία; γη = tierra, μετρώ = mesurar) ye a branca d'o conoiximiento que s'ocupa d'os obchectos u figuras y d'as suyas relacions en o espacio, ye dicir: distancia, posición, superficie, volumen, forma, desplazamiento, prochección, representación, etc. Estió un d'os dos campos d'as matematicas clasicas, estando l'atro campo, l'aritmetica u estudio d'os numeros.
En a Edat Moderna, o filosofo Descartes reformuló o concepto de coordenatas cartesianas, dando paso a la cheometría analitica que introdució os metodos de calculo alchebraicos en a cheometria. Actualment, os conceptos cheometricos s'han cheneralizato dica plegar a un alto grau d'abstracción y complexidat, consecuentment podemos parlar d'una cheometría tradicional u clasica, que ye la que toz conoixemos, ya que s'amuestra en as escuelas primarias. As atras cheometrías, por un regular, son disciplinas que se basan, en parti, en os conceptos en bella traza intuitivos d'a cheometría clasica, a partir d'os cuals se formulan atras hipotesis, se desembolican metodos alternativos u s'estableixen vinculacions con atras disciplinas u matematicas.
A cheometría clasica s'ocupa d'as figuras y obchectos que existen u podemos imachinar, tanto en o plan como en o espacio, asinas como d'as suyas prencipals relacions, aplicacions, extensions, etc., como son:
A cheometría clasica ye euclidiana, dita asinas en honor d'o matematico griego Euclides, qui formuló o famoso cinqueno postulato u postulato d'Euclides, en que se basa ista ciencia.
A parola "cheometría" viene d'o griego "geo" (tierra) y "metrón" (mesura). En aragonés se puet leyer en o "Libro d'el Trasoro", a on que dicen:
Un torniello u tornillo[1]
ye un elemento mecanico que se fa servir ta fer una unión desmuntable de piezas diferents. Tamién se puet fer servir como elemento de trasmisión mecanica. Alazetalment, ye un celindro con rosquilleta helicoidal y cabeza que siempre ye acompanyata d'a suya correspondient rosquilleta.
Los torniellos pueden clasificar-se de muitas formas, per la suya grandaria, longaria, tipo de rosquilleta, o suyo uso u a suya cabeza entre d'atras.
O transistor ye un dispositivo semiconductor d'estato solido que s'emplega ta l'amplificación y a conmutación, y tien tres terminals: una de chicota corrient u voltache aplicato a un d'os terminals controla la corrient en os atros dos. O transistor ye o component prencipal de tota la electronica moderna
En os circuitos dichitals, o transistor s'emplega como un interruptor electrico muit rapedo, y a organización sistematica d'os transistors premite que funcionen como puertas lochicas, memorias tipo RAM y microprocesadors.
En os circuitos analochicos os transistors s'usan como amplificadors. Os amplificadors d'audio, as fuents d'alimentación estabilizatas y os amplificadors de freqüencia son circuitos analochicos que levan transistors.
O transistor s'inventó en os Laboratorios Bell en aviento de 1947 (amostrato por primera vegata o 23 d'aviento) por John Bardeen, Walter Houser Brattain y William Bradford Shockley, a qui lis dioron o premio Nobel de Fisica en 1956. Ironicament, s'heban proposato de creyar un transistor d'efecto campo (FET) predito por Julius Edgar Lilienfeld ya en 1925 pero a la fin descubrioron l'amplificación de corrient en o transistor con puntos d'unión que dimpués evolucionó dica esdevenir o transistor bipolar (BJT).
En termins chenerals, os transistors discretos se clasifican seguntes os siguients parametros: tipo (transistor, FET), potencia (baixa, meyana, alta), freqüencia (baixa, meyana, alta) y función (amplificación, conmutación). D'ista manera, por eixemplo, un transistor en concreto puet estar clasificato como bipolar, de baixa potencia y alta freqüencia de conmutación.
Os transistors vienen en una ampla gama de encapsulatos, a ormino de vidre, metal, ceramica u plastico. Os transistors de potencia tienen un encapsulato relativament gran que puet estar montato sobre un disipador de calor ta evitar que se cremen. En l'extremo oposato, bels transistors d'alta freqüencia y de montache superficial son tan chicotz como una particla de polvo. Bi ha muitos transistors, especialment os de potencia que tienen un terminal (á sobén o colector u o drenador) conectato internament con o encapsulato ta facilitar a disipación d'a calor.
Os primers transistors yeran feitos de chermanio (Ge) pero agora la mayoria son feitos de silicio (Si). Beluns d'os de mayor rendimiento se fabrican con arseniuro de galio (GaAs).
Bi ha dos tipos basicos de transistors, os bipolars (BJT) e os d'efecto campo (FET), y cadagún funciona de forma diferent. O transistor bipolar se diz asinas porque a canal de conducción prencipal usa tanto eletrons como vueitos ta trasportar a corrient eletrica prencipal. Os d'efecto campo (tamién ditos unipolars) nomás emplegan un d'os dos tipos de trasportador (u vueitos, u eletrons, seguntes o soztipo de FET). Se veigan os articlos de cada tipo de dispositivo ta más información.
Zona de tallo: O feito de fer nula la corrient de base, ye equivalent a mantener o circuito base emisor ubierto, en istas circunstancias a corrient de colector ye quasi nula y por ixo se puet considerar o transistor en o suyo circuito como un interruptor ubierto.
Zona de saturación : O diodo colector ye polarizato dreitament y o transistor se comporta como una chicota resistencia. En ista zona un aumento d'a corrient de base no prevoca un aumento d'a corrient de colector, ista pende nomás d'a tensión entre emisor y colector. O transistor se pareixe en o suyo circuito emisor-colector a un interruptor zarrato.
Zona activa dreita: Corresponde a una polarización dreita d'a unión emisor-base y a una polarización inversa d'a unión colector-base. Ista ye a rechión d'operación normal d'o transistor ta l'amplificación.
Os transistors bipolars pueden activar-se con luz a más de con electricidat. Os dispositivos disenyatos ta iste proposito se dicen fototransistors, pero no son más que transistors estandars con un encapsulato transparent.
Un motor de combustión interna ye un tipo de maquina que obtiene enerchía mecanica dreitament d'a enerchía quimica producita por un combustible que se fa cremar aintro d'una cambra de combustión, a parti prencipal d'un motor. Se emplegan motors de combustión interna de quatre tipos:
A polvora ye una substancia explosiva emplegata prencipalment com a propulsor de prochectils en as armas de fuego y como propulsor y con finalidatz acusticas en os espectaclos pirotecnicos. Ye composata de determinatas proporcions de nitrato de potasio (salobre), carbón y xufre y con una composición (por peso) d'alto u baixo 15:3:2 respectivament. A suya deflagración ye de 600 a 700 m/seg.
D'orichen incierto, pareixe que a polvora fue producita por primera vegata en China, a on que yera emplegata en fuegos artificials, y que la trayioron a Occident os sarracins, que puet estar que ya la heban emplegata en l'anyo 1257, con obchectivos militars. Atras teorías dicen que estió Marco Polo qui levo a polvora a Europa.
O Coloseu (en latín Colosseum, en italiano Colosseo), conoixito orichinalment como l'Amfiteatro Flavio (Amphitheatrum Flavium), ye o gran amfiteatro de Roma. Con capacidat ta 50.000 espectadors posatos, yera emplegato antigament ta fer combates entre gladiadors, barallas d'animals y atros espectaclos. Fue construito en o sieglo I: a suya construcción principió en 75 y remató en 82.
A opera ye un espectaclo a on que una narración u historia se scenifica cantando y con acompanyamiento orquestal y os elementos scenicos tipicos d'o teatro (decoracions, vestuario). A sobén va precedita d'una introdución instrumental. O suyo nombre proviene d'a denominación italiana opera in musica (obra musicalizata), y ye cognato d'a palabra patrimonial aragonesa "uebra" ("fer buena uebra").
Ha tenito gran apocheu entre l'alta burguesía y a nobleza d'os zaguers sieglos, fendo parti d'a tradición d'a musica clasica europea.
En primeras os cantaires masculins d'opera mas conoixitos yeran prencipalment castratos, entre os que bi ha de destacarse-hi a Francesco Bernardi conoixito como Senesino, u Carlo Broschi (Farinelli). Ya en o sieglo XX destaca Enrico Caruso considerato como un d'os millors tenors d'a historia y Tito Gobbi. En os anyos 1960 destacan Alfredo Kraus y l'italiano Giuseppe Di Stefano, en os anyos 1970 o mexicano Francisco Araiza, José Carreras, Luciano Pavarotti y Plácido Domingo. En o principio d'os anyos 1990 Carreras, Pavarotti y Plácido Domingo forman os Tres Tenors, fendo espectaclos operisticos por tot o mundo incluyendo-hi cantas d'opera, pop y d'astros estilos musicals.
Entres d'as cantaires femeninas destaca Anna Renzi que en o sieglo XVII estió a primera muller considerata como prima donna. En o sieglo XVIII fuoron famosas Faustina Bordoni y Francesca Cuzzoni. En o sieglo XIX destaca María Malibrán d'a que compositors como Frédéric Chopin, George Sand, Félix Mendelssohn, Franz Liszt, Gaetano Donizetti y Vincenzo Bellini yeran admiradors suyos a mas a mas de estar considerata por Gioacchino Rossini como una d'as millors cantaires. En a primera mitad d'o sieglo XX destaca María Callas como cantaire y politica, en a segunda mitad Birgit Nilsson, Renée Fleming, Jessye Norman, Joan Sutherland, Montserrat Caballé, Victoria de los Ángeles, Renata Tebaldi, Ghena Dimitrova, Kiri Te Kanawa, Cecilia Bartoli, Kathleen Battle, Angela Gheorghiu, Diana Damrau, Natalie Dessay y Anna Netrebko.
Entre os grans cantaires d'opera d'Aragón se pueden destacar os tenors Miguel Fleta, Julián Biel u Antonio Aramburo, o baritono Marino Aineto Castro y as sopranos Pilar Lorengar y Carmen Gracia Tesán.
Cal decir tamién que una d'a operas más famosas de Giuseppe Verdi, Il trovatore, se desembolica en gran parti en Aragón, prencipiando l'acción en a torre d'o Trobaire de l'Alchafaría de Zaragoza.
O karate (空手道, karatedo) ye un arte marcial d'ataque y d'esfensa, d'orichen chaponés, que consiste en concentrar toda la fuerza d'o cuerpo en un puesto determinau. Asinas, ye un arte d'autoesfensa con un aspecto espritual como función predominant.
O karate (d'o chaponés kara: vueito y te: mán) u karate-do (o camín d'a mán vueita) ye una disciplina que se practica con as mans vueitas y o cuerpo desarmau. Os brazos y as garras s'entrenan ta que tiengan a mesma achilidat y potencia que un arma real. Pero mas que mas, se tracta d'entrenar o cuerpo y o esprito ta conseguir un dominio total d'a situación y poder asinas enfrontinar-se a l'oponent con a educación y a cortesía adecuadas.
A esencia de toda tecnica emplegada en o karate se concentra en o kime. Se tracta d'un ataque explosivo que acompanya cualsiquier ataque (golpe de punyo, patada de piet u una parata). Si una tecnica no va acompanyada de kime, no se puet considerar karate autentico. A la persona que practica el karate se li diz karateka (空 (kara, "vueda"), 手 (te, "man") y 家 (ka, "persona") y a l'uniforme d'entrenamiento y de competición que s'utiliza se li diz karate-gi, y se compone de chaqueta sin botons (uwagi,|上着 ), un pantalón, ( zubon |ズボン) y o cinturón, denominau Obi.
Con 50 millons de practicantes en o mundo, lo karate ye lo segundo arte marcial y esporte de combate mas practicau dimpués d'o taekwondo con 60 millons, y muito mas que lo Judo que tiene 16 millons.
O karate esportivo ye modeladau y en gran parte privau d'o suyo component marcial y endrezau nomás a la competencia esportiva, perdendo parte de trucos letals que no se pueden fer en a competición. A organización responsable d'as reglas y competicions de karate a livel mundial ye a Federación Mundial de Karate (WKF d'as suyas siglas en anglés), reconoixida per lo Comité Olimpico Internacional (COI), y ha desenrrollau una serie de reglas comuns que richen toz los estilos d'o karate. Cal destacar que estió esporte olimpico en os Chuegos Olimpicos de Tokio 2020 nomás.
O karate ha estau candidato a esporte olimpico nueu vegadas, pero no estió olimpico dica l'anyo 2020.
A lo contrario que o taekwondo (esporte d'amostranza en Barcelona 1992 y olimpico dende Sidney 2000) y o Judo (dende Tokio 1964) o karate no estió disciplina olimpica dica Tokio 2020, tot y que o taekwondo en as suyas dos modalidaz (WTF y ITF) ye una variación d'os estilos de karate (shudokan, shotokan y shito ryu respectivament, chunto a las tecnicas de pateo derivadas de l'arte y danza marcial coreana d'o taekyon). Esto tenendo en cuenta que se realizan numerosas competicions de karate a livel local, rechional, nacional, continental, internacional y mundial. Mesmo o karate ye incluyiu en numerosos eventos como: os chuegos mundials, os Chuegos d'Asia, os Chuegos Mediterranios y os Chuegos Panamericanos.
En l'anyo 2005, en a sesión 117ª d'o COI feita en Singapur, se decidió que lo Béisbol y lo Softbol no continarían en o programa olimpico d'os chuegos a partir de 2012, deixando asinas dos puestos disponibles pa la inclusión de nuevas disciplinas. Cinco esportes estioron examinaus per as comisión d'o programa olimpico: o patinache, o squash, o golf, o karate y o Rugby a siet. Dos estioron tenius en cuenta pa lo programa d'os chuegos de Londres 2012: lo squash y lo karate, que teneban lo 60% d'os votos necesarios a la suya favor, pero se requeriba una mayoría de ⅔ partes pa estar triaus. Dimpués d'una nueva sesión feita en octubre de 2009 en Copenaguen, se determinó qué ciudat levaría a cabo os chuegos de 2016, y cuáls serían os esportes incluyius. O karate se presentó per novena vegada y entre cinco esportes no olimpicos a triar no aconsiguió a mayoría de votos necesaria.
Tot y que se li yera considerando pa los olimpicos de 2020, dimpués d'a reunión d'o comité executivo d'o COI que se realizó en Rusia o 29 de mayo de 2013, se decidió que o karate de conchunta con o wushu y atras disciplinas no relacionadas con as artes marcials, no serían teniu en cuenta pa estar incluyiu en os Chuegos de 2020. Asinasmesmo esta decisión estió ratificada en a sesión numero 125 d'o COI levada a cabo en Buenos Aires, Archentina, en setiembre de 2013.
Finalment o 3 d'agosto de 2016, o Comité Olimpico Internacional (COI) aprebó incluyir cinco nuevos esportes pa os Chuegos Olimpicos de Tokio 2020: béisbol/sóftbol, surf, escalada esportiva, karate [1] y skateboarding.[2]
Se disputoron una preba femenina y unatra masculina de kata (series de movimientos) y tres pesos per sexo en kumite (combate).[3]
Dimpués d'os Chuegos Olimpicos de Tokio o karate deixó d'estar esporte olimpico[4] y estió substituyiu en favor d'atras disciplinas como o break dance.
O mas conoixiu dentre os practicantes ye o fundador y creyador d'o karate Gichin Funakoshi, atros d'os practicantes mas famosos y conoixius son actors que participant en cintas d'artes marcials como per eixemplo Jean-Claude Van Damme, Dolph Lundgren, Wesley Snipes, Michael Jai White, Katheryn Winnick, Taylor Lautner u Donnie Yen. Chuck Norris en primeras estió campión de karate y dimpués actor.
L'Antiga Grecia, a Grecia Clasica u a Civilización Helenica son os nombres con que se conoixe o periodo d'a historia griega, mientres un milenio, dica la muerte d'Aleixandre lo Gran, escaicimiento que marcarba lo comencipio d'o periodo helenistico. L'Antiga Grecia ye considerata por os historiadors como l'alacet d'a cultura occidental. A cultura griega tenió una poderosa influencia en l'Imperio Romano, y en cheneral sobre tota la cultura occidental, sobre la cual ha influito y continua influindo, sobretot en a luenga, a politica, os sistemas educativos, a filosofía, a ciencia, l'arte y l'arquitectura d'o mundo moderno, estimulando lo Renaiximiento d'a Europa Occidental y mientres o neoclasicismo en os sieglos XVIII y XIX en Europa y America.
L'Antiga Grecia u Helada ye un termin emplegato ta referir-se a lo mundo de parla griega de l'antigüidat. Se refiere no nomás a la peninsula cheografica d'a Grecia moderna, tamién a totas las arias d'a cultura griega que fuoron colonizatas por os griegos:
Chipre y as islas d'o mar Echea, a costa d'Anatolia, Sicilia y o sud d'Italia (rechión conoixita allora como a Magna Grecia), antimás de diversos asentamientos y colonias d'os actuals estatos d'Albania, Bulgaria, Echipto, o sud de Francia, Libia, a costa mediterrania d'a Peninsula Iberica y Ucraína (a peninsula de Crimea). Tamién se bi incluye os territorios de l'anterior Imperio Persa Aquemenida dimpués d'as conquistas d'Aleixandre lo Gran.
L'apartheid estió una politica de segregación racial que aplicó entre 1948 y 1990 o Partito Nacional (National Party en anglés y Nasionale Party en afrikáans) en Sudafrica (y tamién en Namibia cuan iste zaguer país yera baixo mando de Sudafrica) cuan iste país yera a Unión Sudafricana y cuan esdevenió a Republica d'Africa d'o Sud.
A primera conoixencia que se'n tien d'a palabra ye en un discurso de Jan Smuts en 1917, allora primer ministro sudafricano. Significa "deseparación" u mas literalment "apartamento" en afrikaans y neerlandés, pero lo termin ha estato adoptato por cuasi totas as luengas, enamplando-ne o significato ta explicar situacions de discriminación racial.
Por a suya suya politica d'o apartheid, lo COI decidió que Sudáfrica estase excluyida de traza permanent d'os Chuegos Olimpicos dica que no eliminase as leis que discriminaban a la población de raza negra que viviba en o país (entre éls, os esportistas). Seguntes as normas olimpicas, lo COI prohibe que "nomás un sector" (racismo y exclusión d'as mullers) d'un país participe en os Chuegos Olimpicos y en Sudáfrica existiba lo racismo enta los negros. O gubierno sudafricano tractó inutilment de convencer a lo COI, de participar en os Chuegos Olimpicos, pero sin eliminar lo apartheid; a respuesta d'o COI fue que nomás permitiría a suya participación cuan Sudáfrica hese eliminau dita lei.
Sudafrica fue alpartada d'os Chuegos en Tokio 1964 en os de verano y de 1964 en os d'hiberno y se le prohibió participar (a causa d'a suya politica d'o apartheid) dica que no cambiase as suyas politicas y leis racistas. En 1990, hay un cambio de politica y elimina lo apartheid, se le permitió tornar a participar nuevament en os Chuegos Olimpicos de Verano, en Barcelona 1992, y en Lillehammer 1994 en os d'hiberno pero no podió utilizar a suya bandera, habió d'usar una bandera especial pa dita edición. Dimpués, en Atlanta 1996, podió tornar a utilizar nuevament a suya bandera.
Tamién estió escluyita d'atras organizacions esportivas y no podió competir en muitos esportes y competicions internacionals.
O polo norte ye o punto d'a superficie más a lo norte d'una planeta. En a Tierra puede definir-se de quatro trazas diferents (anque, tamién se parla a vegadas d'o polo norte historico).
Nomás as dos primeras definicions son coneixitas a ormino. Siga como siga, o polo norte siempre ye situato en l'Oceano Arctico.
Ta la navegación, o polo norte s'amanaba antigament por a posición d'as estrelas, seguntes o polo norte celeste.
En o "Libro d'as Marabillas d'o Mundo" comentan como a posición d'a Estrela Polar (estrella trasmontana) indica o norte y demuestra a esfericidat d'a planeta tierra:
Canadá (en anglés  y francés: Canada) ,ye o segundo país mas grande y o mas septentrional d'o mundo, ocupando a mayor parti d'o territorio d'America d'o Norte, mugando a lo sud con os Estaus Unius y a o norueste con o estato estausunidense d'Alaska; a l'ueste muga con l'oceano Pacifico, a l'este con l'oceano Atlantico y a o norte con l'oceano Glacial Arctico (por ixo o suyo lema nacional, A Mari Usque Ad Mare, ye decir, de mar a mar).
Ye una federación escentralizada de diez provincias y tres territorios, gubernada como una monarquía constitucional parlamentaria. O rei ye Carlos III, o Gubernador cheneral ye David Johnston, y o primer ministro de Canadá ye Justin Trudeau. En estar un territorio a on se i charra francés y anglés, istas dos luengas son idiomas oficials de Canadá; sindembargo, Québec ye uficialment monolingüe francesa, y Nueva Brunswick y o territorio d'o Yukón son oficialment bilingües, estando monolingües angleses o resto de territorios y provincias. Antiparte, en os Territorios d'o Norueste se i charran legalment 11 luengas, encluyindo-ie o francés y l'anglés, amás d'atras luengas inuit.
A suya población humana ye de 34.157.950 habitants (2009) en una superficie de 9.984.670 km², con una densidat de población de 3,42 hab/km². A suya capital ye a ciudat d'Ottawa, y as prencipals ciudaz d'o país son Toronto, Mont-Reyal, Vancouver, Calgary, Ottawa, Edmonton, Québec, Winnipeg y Hamilton.
L'actual Canadá fue descubierto en 1534 por o francés Jacques Cartier, y esdevenió alavez una colonia francesa, con capital en a ciudat de Québec, establita en 1608 por Samuel de Champlain en a val d'o río Sant Lorient. Sindembargo, mientres a Guerra d'os Siet Anyos os britanicos conquerioron o territorio en 1763 y l'adhibioron ta cutío a l'Imperio Britanico. Canadá esdevenió independient d'o Reino Uniu en un luengo proceso pacifico, que prencipió en 1867 y no remató dica os anyos 1980.
Os historiadors afirman que o nombre de Canadá s'aplicaba orichinalment nomás que a o territorio d'a ciudat de Québec y a la suya comarca, y pareix que ye un nombre d'orichen iroqués, con o significato de "lugar de cabanyas"; con iste nombre se designaba a o lugar a on i hibernaban as tribus d'os iroqueses en a primera metat d'o sieglo XVI, cuan plegó a la redolada o explorador francés Jacques Cartier, qui estió o primero qui en fació emplego ta designar uno d'os "reinos" (fácil que un conchunto humán rechito por un mesmo chefe, como gosaban fer as tribus amerindias).
Mientres o sieglo XVII, os franceses estendilloron a denominación de "Canadá" ta toz os territorios que formaban o suyo dominio colonial en l'actual Canadá, estando a denominación popular ta o nombre que oficialment yera Nueva Francia (Nouvelle France en francés, estando tamién o nombre de Canadá o nombre esleito por os britanicos ta nombrar a los suyos territorios colonials en a comarca, y tamién ta tot Canadá cuan redotoron a los francees en a Guerra d'os Siet Anyos y conquirioron tot o suyo dominio colonial t'adhibir-lo a la suya propia colonia de Canadá.
Canadá ocupa a mayor parte d'a porción septentrional d'o continent d'America, mugando a o norueste con o estato d'Alaska, que fa parte d'os Estaus Unius, y por o sud con cuantos estatos d'ixe mesmo país; s'estendilla d'este enta ueste entre l'oceano Atlantico y l'oceano Pacifico, mugando a o norte con l'oceano Glacial Arctico. Amás d'as suyas mugas terrestres, tien una muga maritima a l'este con Gronlandia, que fa parte de Dinamarca, y tamién con a minuscla posesión francesa de Saint-Pierre y Miquelon, clavata en l'oceano Atlantico debant d'a costa canadiense y zaguer repui d'os dominios colonials franceses en Canadá.
Con una superficie de 9.984.670 km², ye o segundo país d'o mundo por superficie total dezaga de Rusia, encara que si se para cuenta nomás d'a superficie d'a tierra emerchita, descontando-ie a superficie ocupata por l'augua, nomás en ye o cuatreno, en estar cuasi o 9% d'a superficie de Canadá ocupata por lacos y ríos. Sindembargo, con una densidat de población de 3,42 hab/km², Canadá esdevién uno d'os países d'o mundo con una menor densidat de población, en estar a mayor parte d'o territorio canadiense cubierto por cheleras y por una capa de permafrost u suelo chelato permanentment. A mayor parte d'a población canadiense vive en a comarca que se troba a o canto d'os Grans Lacos d'America d'o Norte y d'o río Sant Lorient, en as provincias d'Ontario y Quebec.
Administrativament, o territorio canadiense ye una federación que se troba dividita en diez provincias y 3 territorios, agrupatos en cuatre rechions cheograficas: Canadá de l'Ueste, Canadá Central, Canadá Atlantico y Canadá d'o Norte, estando o Canadá d'o Norte a suma d'os tres territorios arcticos de Canadá; antiparte, cuan se charra de Canadá de l'Este se fa referencia a os territorios d'o Canadá Atlantico y d'o Canadá Central.
Encara que Canadá politicament ye organizato como una federación y no como una confederación, as provincias canadienses (que tienen una autonomía mas gran que os territorios de Canadá) tienen a responsabilidat politica d'a mayor parte d'as politicas socials d'o país (encara que cal parar cuenta que istas politicas socials nomás pueden iniciar-se que por iniciativa d'o estato central), esdevenindo asinas as provincias qui fan a mayor parte d'o gasto publico social en o pais, recebindo-ie en consecuencia a parte mas gran tamién en os impuestos d'o país. O Gubierno central fa unas compensacions a las provincias menos ricas ta garantir uns nivels menimos en os servicios en tot o país.
Notas:
O esporte en Cananá ye muit variato, os esportes d'equipe mes populars son o hockey chelo, o fútbol canadiense tamién conoixito como gridiron, o baloncesto, o fútbol, o beisbol y o curling. Os esportes individuals mes practicatos son l'atletismo, o ciclismo, o triathlon, a natación, o boxeyo o golf y belatros menos conoixitos.
Canadá ha partecipato en toz os Chuegos Olimpicos de verano fueras d'os primers celebratos en Atenas en 1896.
Canadá ha organizato tres Chuegos Olimpicos (os Chuegos Olimpicos de Mont-reyal 1976 y dos edicions d'os Chuegos Olimpicos d'Hibierno, os de Calgary 1988 y os de Vancouver 2010).
A Federación Rusa u simplament Rusia (en ruso: Россия, Rossiya), ye o país más gran d'o mundo, estendillando-se entre Europa y Asia. Ye una republica semipresidencialista integrata por "subchectos federals". Rusia muga con los siguients países (empecipiando por a parti noroccidental y seguindo lo sentito contrario a las sayetas d'o reloch): Noruega, Finlandia, Estonia, Letonia, Belarrusia, Lituania, Polonia, Ucraína, Cheorchia, Azerbaichán, Cazaquistán, China, Mongolia y Corea d'o Norte. A suya costa s'estendilla dende l'Oceano Arctico dica l'Oceano Pacifico d'o Norte, y tien amás costa en mars interiors como a mar Baltica, mar Negra y mar Caspia. Como succesor prencipal d'a Unión Sovietica, Rusia contina estando un país influyent, en particular en a Comunidat d'Estatos Independients, integrata por muitos atros estatos de l'antiga Unión Sovietica.
A historia de Rusia prencipia con os eslaus orientals. Os pueblos eslaus apareixioron como grupo etnico en Europa entre os sieglos III y IV.[2] Establito y gubernato por os vikingos y os suyos descendients, o primer estato eslau oriental, a Rus de Kiev, surtió en o sieglo IX, y adoptó lo cristianismo de l'Imperio Bizantín en 988, prencipiando asinas a sintesi d'as culturas bizantina y eslava que definirba la cultura rusa d'os siguients mil anyos.[3] A Rus de Kiev se desintegró y as tierras fuoron dividitas entre chicotz estatos feudals. O succesor más poderoso estió lo Gran Ducau de Moscú, que estió a fuerza prencipal d'o proceso de reunificación rusa en a suya luita d'independencia en contra d'a Horda d'Oro. Moscú reunificó, china chana, os prencipaus rusos que la rodiaban y a la fin dominó lo legato cultural y politico d'a Rus de Kiev. En o sieglo XVIII, ya s'heba estendillato por meyo d'as conquiestas, as anexions y as exploracions y se transformó en l'Imperio Ruso, que s'estendillaba dende Polonia dica l'ueste a l'oceano Pacifico. Rusia se convirtió en o país constituyent más gran d'a Unión Sovietica, o Estato socialista constitucional más gran d'o mundo y superpotencia mundial, dica la suya desaparición a la fin d'a Guerra Fría.
Con a disolución d'a Unión Sovietica en 1991, s'establió a Federación Rusa, pero ye reconoixita como a personalidat legal de continidat d'a Unión Sovietica. Asinas, Rusia ye miembro permanent d'o Consello de Seguridat d'as Nacions Unidas y miembro prencipal d'a Comunidat d'Estatos Independients. Rusia ye un país con armamento nucleyar y tien a reserva d'armas de destrucción masiva más gran d'o mundo.
Rusia ye situata entre Europa oriental y Asia septentrional (chusto a divisoria entre os dos continents, a cordelera d'os Urals, se troba en territorio ruso), y en l'extremo oriental ye deseparata d'o estato estausunidense d'Alaska por o estreito de Bering.
Muga a lo norte con l'oceano Arctico a traviés d'a mar de Barents, a mar de Kara, a mar de Laptev, a mar d'a Siberia Oriental y a mar de Chukchi. Astí se troban os archipielagos de Nueva Zembla, Tierra de Francisco Chusé, Tierra d'o Norte y Nueva Siberia y a isla de Wrangel.
A l'este, muga con o estreito de Bering que a desepara d'America y con l'oceano Pacifico a traviés d'o estreito de Bering, a mar d'Okhotsk y a mar de Chapón. Astí se troban a isla de Sakhalin y as islas Kurils; y a lo sud d'istas bi ha a isla chaponesa de Hokkaido.
A lo sud, tien mugas terrestres con Corea d'o Norte, a Republica Popular de China, Mongolia y Cazaquistán. A lo sudueste muga con a mar Caspia y as montanyas d'o Caucas, que deseparan Rusia d'Azerbaichán y Cheorchia.
A l'ueste, as suyas mugas son a mar Negra y a mar d'Azov, Ucraína, Belarrusia, Letonia, Estonia, a mar Baltica a traviés d'o golfo de Finlandia, Finlandia y Noruega. Deseparato de Rusia se troba l'oblast u provincia de Kaliningrad, que muga a lo norte y a l'este con Lituania, a lo sud con Polonia y a l'ueste con a mar Baltica.
Rusia s'estendilla a traviés d'a mayor parti d'o norte d'Eurasia y, por tanto, existen una gran variedat de paisaches y climas. A mayor parti d'o paisache consiste en planas granizas, tanto en a parti europea como en a parti asiatica que son amplament conoixitas como, por eixemplo, Siberia. Istas planas son, más que más, estepa a lo sud y selvas densas a lo norte, con a tundra a lo largo d'a costa d'o norte. Se troban cadenas montanyosas a lo largo d'as mugas d'o sud, como lo Caucas (a on que se troba o Elbrús, o punto más alto de Rusia con 5.633 metros d'altaria) y l'Altai. A l'este bi ha la sierra de Verkhoiansk y os vulcans d'a peninsula de Kamtchatka. En a parti central i son os Urals, que son a división prencipal entre Europa y Asia.
Rusia tien una luenga linia de costa de más de 37.000 kilometros a lo largo d'os oceanos Arctico y Pacifico, asinas como mars interiors com a mar Baltica, a mar Negra y a mar Caspia. As mars más chicotas fan parti d'os oceanos; a mar de Barents, a mar Blanca, a mar de Kara, a mar de Laptev, a mar de la Siberia Oriental y a mar de Chukchi fa parti de l'Arctico, mientres que o estreito de Bering, a mar d'Okhotsk y a mar de Chapón perteneixen a l'Oceano Pacifico. As islas prencipals que se i troban encluyen Nueva Zembla, a Tierra de Francisco Chusé, a Tierra d'o Norte, as islas de Nueva Siberia, a isla de Wrangel, as islas Kurils y a isla de Sakhalin.
Rusia ye trescruzata por grans ríos. Os d'a parti europea que desembocan en as mesmas costas rusas son o Volga, o Don, o Kama, l'Oka y o Dvina Septentrional, mientres que os que desembocan en atros países son o Dnieper y o Dvina Occidental. En Asia se i troban l'Obi, o Irtix, o Yenisei, l'Angara, o río Lena y l'Amur. Os lacos prencipals encluyen o laco Baikal, o laco Ladoga y o laco Onega.
Seguntes as estimacions preliminars, a población rusa l'1 de chinero de 2007 yera de bels 142 millons de personas. En 2007, a población heba baixato un 0,17% y en 2006 un 0,37%. Rusia ye una sociedat diversa y multietnica, bi ha más de 120 grupos etnicos y indichenas.[4] En 2006 186.380 inmigrants plegoron a Rusia, d'os qualos un 95% proveniban d'os paises d'a Comunidat d'Estatos Independients, muitos d'els de parla rusa. Encara que a población rusa ye relativament gran, a densidat de población ye muit baixa, debito a la extensión territorial d'o país. A mayor parti d'a población se concentra en a Rusia europea amán d'os Urals y a lo sudueste de Siberia. Un 73% d'a población ye urbana.[5] Seguntes os datos d'o censo de 2002, as ciudaz más grans d'o país son Moscú (10,1 millons) y Sant Petersburgo (4,7 millons). Once ciudaz más tienen una población d'entre 1 y 2 millons d'habitants: Chelyabinsk, Kazan, Novosibirsk, Nizhny Novgorod, Omsk, Perm, Rostov d'o Don, Samara, Ufa, Volgograd y Yekaterinburg.
O maximo de población rusa goso estar de 148,7 millons d'habitants en 1991,[6] pero dende allora la población ha ito baxando; de feito en 2007, o numero de muertos estió superior a lo numero de naixencias.[7] A tasa de creiximiento poblacional estimata ta 2008 ye de –0,474%.[8] As causas prencipals d'o creiximiento negativo d'a poblavión son una alta tasa de mortalidat y una baixa tasa de natalidat (de 16 por cada mil habitants y d'11 por cada mil habitants respectivament).[8] Manimenos, o Ministerio de Salut de Rusia preveye que en 2011 as tasas de natalidat y mortalidat serán iguals.[9]
Se parlan en Rusia quasi 100 luengas diferents.[10] Seguntes o censo de 2002, amás d'o ruso, luenga oficial parlata en toz os subchectos federals, se i parlan tamién o tartaro (5,3 millons de personas) y l'alemán (2,9 millons).[11] O ruso ye a unica luenga oficial d'o Estato, pero a Constitución atorga a las republicas o dreito a escullir a suya luenga propia cooficial con o ruso.[12] A tamas d'a suya extensión (o ruso ye a luenga más estendillata cheograficament d'Eurasia) a luenga ye relativament homochenia. O ruso ye a luenga eslava con o numero más gran de parlants.[13] O ruso ye una d'as seis luengas oficials d'as Nacions Unidas.
Rusia ye una sociedat diversa y multietnica. Os rusos forman un 80% d'a población total d'a Federación Rusa. Con tot y con ixo, i viven más de 120 grupos etnicos. Belluns d'istos pueblos son muit chicotz, con menos de 1000 individuos; de feito, amás d'os rusos nomás os tartaros, os ucraineses, os chuvaixes, os baixkirs, os chechens y os armenios superan o millón de personas.[2] A Federación Rusa reconoixe a diversidat etnica en estar formata por 21 republicas de minorías, 10 districtos autonomos y una rechión autonoma. En istas rechions, a nacionalidat eponima, manimenos, ye inferior, en numero, a los rusos que i viven.[2] Bellas minorías nacionals demandan mayor autonomía u y incluso a independencia.
O Cristianismo, o Islam, o Budismo y o Chudaísmo son as relichions tradicionals de Rusia y consideratas, seguntes una lei aprobata en 1997, como parti d'o "herencio cultural" d'o Estato.[14] A Ilesia Ortodoxa Rusa ye a relichión dominant.[15] Seguntes una enqüesta realizata por o Centro d'Investigación d'Opinión Publica Ruso, un 63% d'os enqüestatos se consideraban rusos ortodoxos.[16] Manimenos, nomás un 15-20% ye practicant; unatro 10-15% practica o Islam.[8] Un gran porcentache d'a población rusa no ye practicant u ye atea u agnostica, un legato d'o suyo pasato sovietico.[8]
Antes d'o sieglo I, as vastas tierras de Rusia meridional estioron pobladas por cuantas tribus, muit dispersas por l'immenso territorio, como os proto-indoeuropeus y scitas. Entre o sieglo III y sieglo VI as estepas estioron asolatas por ondadas succesivas d'invasions nomadas, dirichidas por tribus que a ormino continarían a suya abance dica Europa, como estió o caso d'os hunnos y avaros.
Entre o periodo d'o sieglo V a o sieglo VII los abances humans son representaus por a cultura de Dyakovo, en plena edat de fierro, que ocupaba a zona d'o Volga Superior, o Valday y l'aria de río de Oká. A cultura de Dyakovo yera formada por a chent ugrofinesa, os denantpasaus d'as tribus Merya, Muroma, Meshchera y Vepsos. Toda a toponimia rechional ugrofinesa y o suyo caracter hidronimo nos transporta a ista cultura, un eixemplo ye o río Yauza, afluent d'o Moscova, y probablement o mesmo río Moscova tamién.
Os turcos y os cazacos reinoron as estepas mas baixas d'a cuenca d'a Volga entre os mars Caspia y Negro ent'o sieglo VIII. Destacoron por as suyas notorias leis de tolerancia cosmopolita. Os gazaros estioron a connexión comercial prencipal entre o Baltico y l'imperio musulmán Abasí radicaus en Bagdad. Se convirtioron en importants aliatos de l'Imperio Bizantín y emprendioron una serie de guerras exitosas contra os Califatos arabes.
En ista yera, o termin "Rhos" u "Rus" estió primer aplicau a os varegos y dimpués tamién a os eslaus que habitaban a rechión. En o periodo d'o sieglo X a XI a Rus de Kiev u Rusia medieval plegó a estar o prencipau mas gran en Europa y un d'os mas prospers, a causa d'o comercio diversificau tanto con Europa como con Asia. a obridura de nuevas rutas d'o comercio con Oriente en o tiempo de As Cruzadas contribuyó a la decadencia y a la fragmentación d'o prencipau a fins d'o sieglo XII.
En o periodo d'o sieglo XI y XII, as incursions constants d'as tribus turcas nomadas, como os polovtsy y os pazinacos, levoron a la migración masiva d'as poblacions eslavas, d'o sud fertil a las rechions d'o norte, conoixius como Zales'e. Os estaus medievals d'a Republica de Novgorod y o Prencipau de Vladímir-Súzdal surtioron como sucesors d'o Rus de Kiev. Mientres, o curso mediano d'o río Volga yera dominau por o estau musulmán de Bulgaria d'o Volga. Como muitas atras partes de Eurasia, istes territorios fuoron invadius por os mongols, formando o estau d'a Horda Dorada que saqueyaría os prencipaus rusos entre mas de tres sieglos. Amán d'a metat d'a población rusa morirá entre a invasión mongola; posteriorment conoixius como os tartaros, gubernarán as extensions meridionals y centrals de Rusia mientres que os territorios actuals de Ucraína y Belarrusia serán incorporaus a o Gran Ducau de Lituania y Polonia, dividindo asinas a os eslaus orientals entre belarrusos a o norte y ucraineses a l'ueste.
Igual que en os Balcans, o movimiento nomada retrasó o desembolique economico y social d'o país. Manimenos, a Republica de Nóvgorod de conchunta con a ciudat de Pskov retenioron bel grau d'autonomía entre o tiempo d'a yunta mongola y podioron en gran parte privar as atrocidatz que afectoron a la resta d'o país. En l'anyo 1240, a Republica de Novgorod, dirichida por Alexánder Nevsky (1220-1263), refusó os intentos d'os cruzaus chermanicos d'a Orden Teutonica de colonizar a rechión.
A diferencia d'o suyo lider espiritual, l'Imperio Bizantín, Rusia, baixo o liderache de Moscú, podió revivir y organizar a suya propia guerra de la reconquiere, subchugando finalment a os suyos enemigos y anexando os suyos territorios perdius. Dimpués d'a caita de Constantinoble en 1453, a Rusia moscovita queda como o solo estau cristiano funcional en a buega d'Europa Oriental, adquirindo asinas o dreito de reclamar a succesión a o legato de l'Imperio romano d'Oriente. Encara baixo o dominio d'os mongol-tartaros, o Ducau de Moscú prencipió a afirmar a suya influencia en Rusia Occidental en o prencipio d'o sieglo XIV. O resurchimiento espiritual, emparau por a Ilesia Ortodoxa y santo Sergio de Rádonezh, aduyó a o Ducau de Moscú a redotar a os mongolo-tartaros en a Batalla de Kulikovo en 1380.
Ivan IV "O Terrible" (1530-1584) mete fin a o control d'os invasors, consolidando rechions cercanas baixo o dominio de Moscú. Ye o primer en tomar o titol de "Gran Duque de Todas as Rusias".
A'l prencipio d'o sieglo XVI, o Estau ruso prenió como fiques prencipals recuperar toz os territorios perdius a conseqüencia d'a invasión mongolo-tartara y protecher a zona fronteriza meridional contra os ataques d'os tartaros de Crimea (As Guerras Ruso-De Crimea) y de qualques lugars turcos. Os fidalgos, recibindo una senyoría d'o sobirán, estioron obligaus a servir en l'exercito. O sistema d'a senyoría plegó a estar la base t'a caballería noble. En 1547, Ivan IV fue coronau oficialment como o primer Zar de Rusia. Entre o suyo reinau, Ivan IV anexionó rechions de Kazán y Astracán entre atras y transformó Rusia en un estau multietnico. Iván IV promulgó un nuevo codigo de leis (Sudebnik de 1550), establindo o primer cuerpo representativo feudal (Zemsky Sobor) y introdució a autochestión local en as rechions rurals. A zaguers d'o sieglo, cosacos rusos fundoron os primers establimientos en Siberia Occidental. O suyo reinau tamién estió marcau por a larga y fracasada guerra contra a coalición de Polonia, Lituania y Suecia ta l'acceso a o comercio a traviés d'a mar Baltica.
Iván levó a cabo una serie de porgaduras en a aristocracia feudal, probablement provocadas por a traiduría por parte de principe Kurbsky, por as qualas dentró en a historia como "O Terrible". Dimpués d'a suya muerte os fracasos militars, as epidemias y as pobras cullitas debilitoron o Estau, os tartaros de Crimea creman a ciudat de Moscú. a muerte d'os fillos d'Iván combinau con o fame de 1601-1603 levan a la guerra civil y a la intervención extranchera.
A meyaus d'o sieglo XVII i heba establimientos rusos en Siberia Oriental y en a peninsula de Chukchi a traviés d'o río Amur. En 1648 o navegant ruso Semión Dezhniov descubre o estreito que desepara Siberia de Alaska. Mas tarde, en 1728 será explorau por o navegant danés Vitus Bering, y levará o suyo nombre (estreito de Bering).
O control moscovita d'a nación naixient continó dimpués d'a intervención polaca baixo a dinastía subsiguient de Romanov, empecipiando con o Zar Miguel I de Rusia en 1613. Pero I o Gran, qui gubernó o Zarato Ruso, redotó a l'Imperio sueco entre a Gran Guerra d'o Norte, forzando-lo a ceder Karelia Occidental y Ingria (dos rechions perdidas por Rusia en o Tiempo de Dificultatz), y de Livonia (actuals Estonia meridional y Letonia septentrional). Isto aseguró l'acceso de l'Imperio Ruso a o mar y o comercio maritimo, en Ingria. Fundó en 1703 una nueva capital, San Petersburgo y estió, en gran parte, responsable de levar a cultura d'Europa Occidental a Rusia, a resultas d'as suyas reformas.
Dimpués de ditas reformas, Rusia obtenió poder en Europa. Catarina a Gran, que gubernó entre 1762 a 1796, continó os esfuerzos de Pero I ubicando a Rusia como un d'os grans poders europeus. Como eixemplos d'a participación europea en o sieglo XVIII, se destacan a Guerra de Succesión Polaca y a Guerra d'os Siet Anyos. Dimpués d'a división de Polonia, Rusia adquirió os significativos territorios d'o ueste, os quals se trobaban poblaus prencipalment por personas de relichión ortodoxa. A conseqüencia d'as guerras contra l'Imperio Otomán, Rusia aumentó as suyas buegas dica o mar Negro tenendo como objetivo a protección d'a rechión cristiana d'os Balcanes contra os turcos. En 1783, Rusia y o Reino cheorchiano (que fue devastau quasi totalment por as invasions persas y por os turcos) sinyoron o tractau de Georgievsk seguntes o qual Cheorchia (Kartl-Kakheti) recibió a protección de Rusia.
En 1812, habendo reuniu quasi meyo millón de soldaus franceses y provenients d'os suyos atros estaus conquerius en Europa, Napoleón invadió Rusia. Manimenos, dimpués de tomar Moscú, fue forzau a retirar-se enta Francia. Quasi o 90% d'as fuerzas invasoras murioron en as batallas con l'exercito ruso, a causa d'os guerrillers, y o crudo hibierno. Os exercitos rusos rematoron a persecución de l'enemigo tomando a suya capital, París.
Os oficials d'as guerras napoleonicas levoron a Rusia las ideyas d'o liberalismo y mesmo procuroron reducir os poders d'o zar entre a rebelión frustrada d'os dekabristas en 1825, a quala fue seguida por cuantos decenios de represión politica. Unatro d'os resultaus d'as guerras napoleonicas, estió a constitución de Besarabia, y de Finlandia en l'Imperio Ruso, y a creyación d'o Congreso Polonia. a permanencia d'a servitut y as politicas conservaderas de Nicolau I de Rusia estorboron o desembolique de l'Imperio Ruso a meyaus d'o sieglo XIX. Como resultau, o país fue redotau en a Guerra de Crimea (1853-1856) por una alianza de poders europeus mayors que incluiban a Gran Bretanya, Francia, l'Imperio Otomán y Piamonte-Cerdenya.
L'actividat revolucionaria moderna en l'Imperio Ruso prencipió con a Rebelión Decembrista de 1825, y encara que a servitut fue abolida en 1861, lo fuo en termins desfavorables t'os labradors y sirvió ta animar a os revolucionarios. Un parlamento, a Duma estatal, fue establiu en 1906, dimpués d'a Revolución de 1905, pero o malestar politico y social siguió. Estando agravau entre a Primera Guerra Mundial por o fracaso militar y a escaseza d'alimento en as ciudaz prencipals.
O succesor de Nicolau I de Rusia, Aleixandre II (1855-1881) fue forzau a emprender una serie de reformas completas y publicó un decreto abolindo a servitut, en 1861. As grans reformas d'o reinau d'Aleixandre II dirichioron cada vez mas rapido o desembolique y as tentativas d'o capitalista Serguéi Witte ent'a industrialización. Una atmosfera de eslaufilia yera en aumento, liderata por a victoria de Rusia en a Guerra Ruso-Turca, a quala forzó a l'Imperio Otomán a reconoixer a independencia de Rumanía, de Serbia y Montenegro, y l'autonomía de Bulgaria.
O fracaso de las reformas y a supresión de lo agrario a conseqüencia d'o creiximiento d'a intelectualidat liberal, fomentó a continuidat d'os problemas. En a vispra de Primera Guerra Mundial, a posición d'o Zar Nicolau II y a suya dinastía pareixió precaria.
O gubierno ruso no querió participar en a Primera Guerra Mundial, pero sentiba que a sola alternativa yera l'acceptación d'a dominación alemana d'Europa. Rusos de clase alta y burgueses aduyoron en o esfuerzo de guerra d'o rechimen. Labradors y treballadors, en cambeo participoron con muito menos entusiasmo debant d'a situación. Alemanya teneba un exercito que levaba a debantera en Europa y un enorme poder industrial, tenendo amás a Austria y l'Imperio Otomán como os suyos aliatos en a guerra. Conseqüentment, Rusia fue forzada a luitar en atras tres guerras y en a guerra anglesa simultaniament. Baixo istas circumstancias o esfuerzo ruso en a guerra estió impresionant. Habendo ganau cuantas grans batallas en 1916, l'exercito guardó distancia quan esclató a Revolución rusa de 1917, en parte por razons economicas, pero prencipalment porque a desconfianza publica ya existent ent'o rechimen creixió por a corrupción y a traiduría. Muitas historias estioron inventadas u enormement exacheradas, tal como a creyencia que un mistico, Grigori Rasputín, tenió gran influencia politica dentro d'o Gubierno. O que importó, manimenos, fuo que se creyoron as remors.
Tot y que Rusia se industrializaba rapidament, tasament una chicota parte d'a población, mas que mas nobles y qualques industrials, teneban buenas condicions de vida. Os labradors yeran pobres y, encara que Aleixandre II heba feito una chicota la reforma agraria, lis yera muit dificil d'acceder a la propiedat d'a tierra. As succesivas redotas en as batallas mientres a I Guerra Mundial y o descontento cheneralizau d'a población levoron a que a economía interna prencipiase a deteriorar-se, la qual cosa condució a o caos social y a cuantas rechiradas y intentos revolucionarios. Istas revolucions tienen dos calendatas: 1905 y 1917. En a revolución de 1905 prencipió a fin d'a era zarista, quan Rusia fue redotada inasperadament por Chapón en una guerra entre istos dos países, a Guerra Ruso-Chaponesa. Chapón yera un país chicot y feble a ran tecnolochico, y isto espantó a o zar Nicolau II y afectó a la suya popularidat. Asinasmesmo, en 1905 un grupo de treballadors elaboró una petición a o zar exichindo reformas economicas y socials. O movimiento fue violentament reprimiu por as tropas d'o zar, qui dioron muerte a alto u baxo 1.000 d'os treballadors. Ixe episodio fue conoixiu como "Domingo Sangriento", a partir d'ell se formoron os primers Soviets.
O poder d'os sovieticos y a influencia d'a revolución de 1905 se fue feblando en os anyos siguients; manimenos, con a dentrada de Rusia en a Primera Guerra Mundial, as condicions de vida de gran parte d'a población empiororon drasticament, chenerando as condicions ta nuevas rechiradas que darían orichen a la Revolución de febrero de 1917, a on social-revolucionarios, mencheviques, cadets y bolcheviques intentoron dar -por separau- con nuevas formulas de gubierno ta Rusia, dando puesto a una breu Republica d'inspiración occidental, estando-ne o suyo maximo lider Alexander Kerensky. Iste nuevo orden no prosperó, prencipalment, a la oposición d'os liders rusos d'a nueva republica a la marcha de Rusia d'a guerra, la qual cosa favoreixió a os bolcheviques que, encara que yeran una minoría politica entre os partitos d'a epoca, yeran os solos que esfendeban a salida d'a guerra de traza intransichent; d'ista traza se dio orichen a la revolución d'octubre de 1917, d'inspiración bolchevique, y a la posterior conquiesta d'o poder por parte d'os soviets lideratos por Lenin y Trotsky, que creyoron o Partiu Comunista dando asinas os primers trangos t'a formación d'a Unión Sovietica.
Con a vistoria d'a revolución de febrero, s'establió un Gubierno provisional liderato por Alexander Kerensky, que teneba o refirme d'una man de liberals y democratas y mesmo teneba a colaboración d'os soviets; sindembargo, a ezquierda y a dreita teneban fundas diferencias en cuantos temas, mas que mas respective d'a conducción d'a politica de guerra: a dreita quereba continar fendo parte d'o bando aliato y a ezquierda quereba albandonar a guerra.[17] En chulio de 1917 principió a Ofensiva Kerensky en Galitzia, en o Frent Oriental, que remató en un fracaso (mesmo que l'Ofensiva Brusilov en 1916) orichinando asinas un abance de l'exercito alemán que anunciaba o esboldregamiento d'o frent, feito agravato por l'alto indice de desercions en as filas de l'exercito ruso.[18]
Dimpués d'una sublevación bolchevique fracasata en chulio de 1917, o suyo lider, Vladimir Ilich Lenin (naixiu Vladimir Ilich Ulianov), fuyó a Finlandia por seguranza.[19] Allí escribió "O Estato y a Revolución", clamando a una nueva forma de gubierno basata en consellos d'os treballadors u soviets y instituindo a o poder sovietico esleito, como revocable en tot momento por os treballadors. Entre agosto y setiembre, o cheneral Lavr Kornilov prebó de derrocar a o Gubierno menchevique d'Alexander Kerensky en o dito golpe de Kornilov y Kerensky demanó aduya y refirme a os bloqueviques, en cedindo-lis armas y salvando asinas a situación en a capital, Petrogrado, encara que Kerensky perdió asinas o refirme d'os liberals rusos; antiparte, os bolcheviques plegaron a estar mayoría en Petrogrado y en Moscú.[20]
Lenin tornó a Petrograu en octubre, inspirando a Revolución d'octubre con o lema "Tot o poder t'os soviets!". Trotsky, president d'o Soviet de Petrogrado, dirichió o derrocamiento d'o Gubierno Provisional dende l'Instituto de Smolny,[19] dende o 6 a o 8 de noviembre de 1917. A la fin d'a Revolución rusa de 1917, una facción politica marxista clamó a os bolcheviques a tomar o poder en Petrogrado y Moscú baixo o liderache de Lenin. Os bolcheviques cambeoron o suyo nombre enta Partito Comunista. L'asalto y a capitulación d'o Palacio d'Hibierno en a nueit d'o 7 a o 8 de noviembre marcoron o prencipio d'o gubierno sovietico. Kerenski, redotato, albndonó a ciudat y marchó enta o exilio.[19]
O zar Nicolau II y familia reyal fuoron asasinatos en Yekaterimburgo y con ixo remató a zaguera dinastía rusa. Entre un tiempo se creyó en a remor que a filla menor d'a familia, a princesa Anastasia, heba sobrevivito, remor que investigacions recients han desmentito.
Dimpués d'a victoria d'os bolcheviques, Rusia sufre una Guerra Civil (1918-1922) entre os partidarios d'a revolución bolchevique (Exercito Royo) y os suyos opositors (Exercito Blanco), istos zaguers, emparatos en qualques momentos d'a guerra, por diversas potencias foranas. Ta ganar, Lenin adoptó o lema d'o "Comunismo de Guerra", en drenando recursos d'a producción agricola ta proveyer a os soldatos. Con a victoria de l'Exercito Royo grans companyías privadas fuoron zarradas como, por eixemplo, a interpresa Smirnoff.
En plegar os bolcheviques en o Gubierno, teneban dos temas importants ta solventar: o primero, l'amenaza exterior a traviés de l'abance d'as tropas alemanas en o Frent Oriental; y o segundo, l'amenaza interior d'a oposición armata que lis feban atros movimientos politicos, mas que mas l'Exercito blanco contra-revolucionario.[21]
Ta solventar o primero d'istos problemas, Lenin sinyó a paz con as Potencias Centrals en o Tractau de Brest-Litovsk, encara que acceptó importants perdugas territorials a favor d'as Potencias Centrals y tamién acceptó a independencia de cuantos territorios que d'antis mas feban parte d'a Rusia zarista. Salvava asinas a supervivencia d'o mesmo rechimen revolucionario, con a quala cosa chustificó l'acceptación d'ixe tractau.[21]
Respective d'o segundo d'ixos problemas, se simplificoron a traviés de cuantos golpes d'estato executatos por militars de dreita y refirmatos por l'almirante Aleksandr Kolchak que rematoron con bellos gubiernos d'os socialistas revolucionarios, oposatos a os bolcheviques y partidarios de Kerensky.[22] Prencipió asinas una contraofensiva d'os contra-revolucionarios a traviés de tot o país, esclatando asinas a Guerra civil rusa con aduya militar d'os Aliatos, encluyendo-ie a os chaponeses que dentroron por Siberia a traviés de Vladivostok; sindembargo, l'Exercito Royo establito por Trotsky redotó y fació fuera a las tropas aliatas y a os contra-revolucionarios, dixando asinas a Lenin con as mans libres t'acotolar a os campesins aliatos con os social-revolucionarios que prebaban tamién de derrocar a o rechimen bolchevique.[22] En abril de 1921 bi heba 165 exercitos en Rusia debantatos en armas contra os bolcheviques, d'os quals os social-revolucionarios refirmaban 140.[23] A tamas d'os exitos militars y politicos bolqueviques, un elemento que estió clau en a suya victoria estió l'albandono d'a politica de confiscación d'alimentos y a suya sustitución por a dita Nueva Politica Economica en ixe mesmo 1921.[24]
A victoria tenió un pre altismo: a Guerra civil rusa estió, dezaga d'a rebelión taiping en China en o sieglo XIX, a mas destructiva d'a historia, con mesmo mas victimas que en toz os frents d'a Primera Guerra Mundial, con 900.000 soldatos bolcheviques, 1.000.000 de soldatos d'os exercitos campesins y 8.200.000 victimas civils, amás d'os soldatos blancos, en numero encara desconoixito.[24]
A Unión Sovietica fue establida en aviento de 1922 como a Unión d'as Republicas Sovieticas de Rusia (familiarment conoixida como Rusia Bolchevique), Ucraína, Belarrusia y Transcaucasia gubernadas, as tres primeras, por partitos bolcheviques y a zaguera por o menchevique.
O levantamiento popular espontanio en Petrograu, en respuesta d'a caita d'a economía y a moral en tiempo de guerra, acabó con o derrocamiento d'o gubierno imperial en marzo de 1917 (veyetz Revolución de Febrero). A autocracia zarista fue reemplazada por o Gubierno Provisional Ruso, que os suyos liders pensoron en establir una democracia liberal en Rusia y continar participando en o costau d'a Triple Entente en a Primera Guerra Mundial. Al mesmo tiempo, ta asegurar os dreitos d'a clase obrera, as asambleas de treballadors, conoixidas como Soviets, naixen a lo largo de tot o país. Os bolcheviques, dirichius por Lenin, presionoron a favor d'una revolución socialista tanto en ditas asambleas como en as carreras, tomando o poder en o Gubierno Provisional en noviembre de 1917 (veyer Revolución d'octubre). Solament dimpués d'a larga y sangrienta Guerra civil rusa de 1918-1921, entre a qual s'aprebó a primera Constitución sovietica de 1918 y que incluyó intervención extranchera en cuantas rechions de Rusia se afirmó o nuevo poder sovietico. Dimpués d'a Guerra Polaco-Sovietica de 1919-1921, a "Paz de Riga" a prencipios de l'anyo 1921 dividió os territorios disputaus de Belarrusia y Ucraína entre Polonia y a RSFS de Rusia.
Lenin esdevenió o maximo lider d'o nuevo estato, a Unión Sovietica, en establindo-ie una dictadura. Sindembargo, en 1922 principioron os suyos problemas de salut, y o problema d'a suya succesión en o liderache d'o país prencipió a estar obchecto d debat. En o suyo testamento d'aviento de 1922 desaconsellaba que lo succedese Stalin, en decindo que:[25]
En chinero de 1923 Lenin demanaba que o partito emprenese accions ta fer fuera a Stalin d'o cargo de secretario cheneral y que lo sustituise "qualsiquiera atra persona que sía superior a Stalin mas que mas en un aspecto: que sía mas tolerant, mas leyal, mas eDucau y mas atento con os suyos camaradas".[25] Sindembargo, Lenin morió en chinero de 1924 sin que hese podiu fer fuera a Stalin. Stalin recibió o refirme de Lev Kamenev y Grigori Zinoviev, que pensaban que o posible problema t'o nuevo estato sovietico yera Trotsky y no pas Stalin; os tres establioron un triunvirato ta gubernar a Unión Sovietica.[25]
Entre 1923 y 1925 o triunvirato luitó de conchunto t'aislar a Trotsky y privar-lo d'a suyas influencias en o partito y en o estato, pero dimpués de lograr iste obchectivo, dende 1925 Stalin s'alió on os elementos mas dretans d'o partito (Nikolai Bukharin, Alexei Rykov y Mikhail Tomsky) ta fer fuera a Kamenev y Zinoniev; ta rematar por expulsar a ixos elementos mas dretans en 1929 y establir un control absoluto por parte de Stalin.[26]
En consolidar o suyo poder dende 1929, Stlin establió en a Unión Sovietica o dito stalinismo, una dictadura totalitaria basata en o rechimen de terror ta mantener-se en os suyos cargos, fendo emplegos masivos d'a policia politica d'o rechimen (a NKVD) y d'un sistema de "purgas" ta suprimir (mesmo fisicament) a os suyos opositors, en un sistema que s'estendilló d'alto en baixo a traviés de tot o sistema politico sovietico.[27]
Como a gran succesor d'a Unión Sovietica, l'esporte continua estando una parti muito important d'a sociedat Rusa. Entre os esportes practicatos y mes populars estan os esportes d'hibierno, a chimnasia, l'atletismo, o baloncesto, l'aixedrez, o tenis y o fútbol iste zaguer con mes importancia dende a desaparición d'a Unión Soviética.
L'equipo ruso fue parcialment feito fuera d'os Chuegos Olimpicos de Río 2016 y os Chuegos Olimpicos d'hibierno de 2018 a causa d'os casos de dopache permitiu y organizau per o estau. A qualques atletas rusos se les permitió participar en os Chuegos Olimpicos de 2018 baixo una bandera neutral con o nombre d'Atletas Olimpicos de Rusia.
Dimpués d'a invasión rusa d'Ucraína de 2022, o Comité Olimpico Internacional (COI) condenó la violación d'a tregua olimpica adoptada per l'Asembleya Cheneral d'a ONU per parte de Rusia. Lo COI pidió a las federacions d'esportes que prohiban a os atletas rusos participar en qualsequier evento internacional dica nuevo aviso, o 3 de marzo o Comité Paralimpico Internacional prohibió a os atletas rusos competir en os Chuegos Paralimpicos d'hibierno de 2022. Lo COI tamién retiró la Orden Olimpica a Vladimir Putin.
Rusia tién una gran tradicción esportiva y bi ha organizato belunas d'as competicions esportivas mes importants d'o mundo entre as que destacan os Chuegos Olimpicos en a suya XXII edición d'a era moderna celebratos en Moscú en 1980, ciudat que tamién estió a seu d'o Campionato d'o Mundo d'Atletismo de 2013.[28]
Bangkok (en tailandés กรุงเทพฯ, กรุงเทพมหานคร, u Krung Thep, Krung Thep Mahanakhon) ye a capital y a ciudat mas gran de Tailandia, con una población de 8.538.610 (1990). A ciudat ye situata en a marguin oriental d'o río Chao Phraya, amán d'o Golfo de Tailandia.
Bangkok ye una d'as mas creixients, economicament dinamicas y socialment progresivas ciudaz d'o Sudeste Asiatico. A os habitants d'a ciudat les cuaca pensar que emerchen como un centro rechional ta rivalizar con Singapur y Hong Kong, pero tien escasas infraestructuras y bi ha problemas socials debito a o suyo rapedo creiximiento. Ye tamién un d'os destins turisticos mas populars d'o mundo.
O nombre cerimonial completo de Krung Thep ye กรุงเทพมหานครอมรรัตนโกสินทร์มหินทร - ายุธยามหาดิลกภพนพรัตนราชธานีบูรีรมย์ อุดมราชนิเวศน์มหาสถานอมรพิมานอวตารสถิตสักกะทัตติยวิษณุกรรมประสิทธิ์ | Krungthepmahanakhon Amonrattanakosin Mahintharayutthaya Mahadilokphop Noppharatratchathaniburirom Udomratchaniwetmahasathan Amonphimanawatansathit Sakkathattiyawitsanukamprasit, que significa Ciudat d'ánchels, a gran ciutat, a ciutat de choya eterna, a ciutat impenetrable d'o dios Indra, a magnifica capital d'o mundo dotata con nueu chemas preciosas, a ciudat goyosa, que abunda en un colosal Palacio Reyal que s'asemella a o domicilio divín a on reinan os dioses reencarnatos, una ciudat brindata por Indra y construita por Vishnukam. Ta facilitar as conversacions os tailandeses se referieren a ella como Krung Thep Maha Nakhon. O Libro Guinness d'os Récords no la reconoixe como a ciudat con o nombre mas largo d'o mundo ya que ye un toponimo en desuso.
O récord lo tien Taumatawhakatangihangakoauotamateturipukakapikimaungahoro-Nukupokaiwhenua kitanatahu, tozal de Nueva Zelanda, con 92 letras.
Ye situata a cantos d'o delta d'o río Chao Phraya que trescruza a parti ueste d'a ciudat. En l'extremo sud d'a ciudat bi ha o Golfo de Siam con o puerto comercial de Bangkok.
A zona d'Administrativa Especial de Bangkok tien 1568,7 km², por lo que ye a 68ena provincia de Tailandia por superficie. Gran parti d'a zona ye considerata a ciudat de Bangkok, por tanto, la convierte en una d'as ciudaz mas grans d'o mundo.[1] O río Chao Phraya, que tien una largaria de 372 km, ye a caracteristica cheografica prencipal d'a ciudat de Bangkok. A compleganza d'o río Chao Phraya, amán de Bangkok y as provincias amanatas incluyen una serie de planas y deltas d'os ríos que desembocan en a badía de Bangkok a bels 30 km a o sud d'o centro d'a ciudat. Ixo fa que s'haiga denominato a Bangkok como a a "Venecia d'Orient", por o gran numero de canals y vías d'augua que dividen l'aria en parcelas deseparatas de tierra. A ciudat, mientres un periodo de tiempo emplegó istas canals, que abundaban en Bangkok, como divisions d'os districtos d'a ciudat. Manimenos, como a ciudat creixió a-saber-lo en a segunda metat d'o sieglo XX, o plan fue albandonato y un sistema de división diferent fue adoptato.
Bangkok se troba a uns dos metros (6,5 piez) d'altaria sobre o ran d'a mar, feito que causa cuantos problemas ta a protección d'a ciudat contra as inundacions mientres a temporata d'os monzons, por lo que s'han de meter barreras ta evitar que l'augua dentre en as carreras. Manimenos, dimpués d'as plevias l'augua gosa puyar en as canals y o río se desborda d'o cauz, fendo inundacions. L'Administración Metropolitana de Bangkok (BMA) ha instalato recientment mas bancos a o costato de bellas canals ta mirar que o ran de l'augua en puyar no brinque si supera o ran d'as carreras. Con tot y con ixo, bi ha bellas desavantallas en as rotas d'o canal mas amplo de Bangkok, y en a ciudat se diz que se funde una mitjana de dos centimetros a l'anyo y que se troba de tot en mel meyo d'un pantano.[2]
Bangkok tien un clima tropical de sabana (con estación seca y estación humida), seguntes o sistema de clasificación climatica de Köppen. As temperaturas meyanas en a ciudat son uns 2 °C (3,6 °F) superiors a las que s'han dato en l'aeropuerto de Don Mueang mientres o periodo 1960-1990. A maxima temperatura rechistrata estió de 40,8 °C, en mayo de 1983, y a temperatura mas baixa nuca rechistrata ye de 9,9 °C, rechistrata en chinero de 1955. As temperaturas mas baixes se rechistroron en chinero de 1924, chinero de 1955, chinero de 1974 y aviento de 1999. L'anyo mas caloroso rechistrato estió 1997 (meyana anyal en Don Muang de 30,0 °C), y o mas fredo estió 1975 (meyana anyal en Don Muang de 26,3 °C). A temperatura maxima mas freda mientres o día fue rechistrata en aviento de 1992, con 19,9 °C.
Bangkok tien grans arias con vechetación conservatas u bien por o Departamento Nacional Forestal u designatas como zonas verdas. A ciutat manimenos, contina sin desembolicar un prochecto de cinturón verde, ya que l'actividat economica contina plegando ta a capital, fendo que se creyen zonas urbanas plenas de construccions en os suburbios ta a masiva plegata d'habitants.
Bangkok ye conoixita pors os suyos grans sectors verdes en o centro d'a ciudat, incluyindo o gran parque forestal entre Yannawa y Samut Prakan. Ista parti d'a ciudat cubre un aria de mas de 50 km² y ye destinata a reducir o impacto d'as grans industrias de l'ueste y o sud d'a zona metropolitana de Bangkok. Belunas d'istas arias son intencionadament poco desembolicatas ta protecher-las contra a urbanización, mientres que atras son terreno perdito mientres a crisi financera asiatica.
O parque Lumphini ye famoso a ran rechional. Reconoixito como o Central Park de Bangkok, fue construito en a decada de 1920 por Rama VI con ista intención. Dende alavez ha estato emplegato ta celebrar-ie grans escaicimientos, as cerimonias d'a Constitución de Tailandia, y estió un campamento ta os soldatos chaponeses mientres a Segunda Guerra Mundial. Os dominches, as puertas de l'ueste son ubiertas ta os corredors ta ir enta a carretera de Silom. O parque por un regular ye zarrato de nueiz debito a la incidencia d'actos de vandalismo, robos y asasinatos. O parque Chatuchak y o parque Rama IX son dos d'os parques mas grans de Bangkok. Toz dos, construitos en os zaguers 50 anyos atienden a la población d'os suburbios de Bangkok, son granizos y incluyen os chardins botanicos, clubs y complexos esportivos, chardins angleses/franceses/chaponeses, asinas como grans estanyos y lacos. Atros parques famosos incluyen o d'a Reina Sirikit, amán de Lat Yao, o de Benchasiri en Sukhumvit, o de Saranrom en o Gran Palacio, Sanam Luang, Suan Romaneenat, y o parque Dusit.
Bangkok ye o centro economico de Tailandia. O río Chao Phraya permite que Bangkok funcione como puerto. A Bolsa de Comercio de Tailandia ye situata en a suya capital. O turismo ye una d'as fuents prencipals d'ingresos.
A ciudat contiene muitos templos budistas (conoixitos en tailandés como wats), y entre os mas conoixitos son o Wat Pho y o Wat Arun. O camín Khaosan, amán d'o complexo d'o Gran Palacio, ye un destín popular ta os chovens con mochila. As instalacions educativas y culturals de Bangkok incluyen cuantas universidaz, una academia d'artes politas, un teatro nacional y un museu nacional.
Os alimentos procesatos, a fusta y os teixitos encabezan as exportacions. As plantas industrials incluyen molins de roz, fabricas de cemento, serrerías, refinerias de petrolio y astillers. A ciutat ye un centro de choyería famoso, a on se merca y vende archent y piezas de bronce. Encara que tecnicament ilegal, a prostitución ye una d'as actividaz prencipals de Bangkok, convertindo a la ciudat en un destín popular ta o turismo sexual.[3]
Bangkok conta con dos aeropuertos civils: Don Mueang (ดอนเมือง) a o norte y Suvarnabhumi (สุวรรณภูมิ) a o sudeste.
O rete de transporte automobilistico ye sobrecargato a tamas d'as milloras que s'han feito. Actualment bi ha tres linias de metro elevato (BTS) y una linia de metro soterrano. A zaguera linia de metro elevato fue inaugurata en agosto de 2009, connectando l'aeropuerto de Suvarnabhumi con o centro d'a ciudat.
A ciudat conta dende l'antigüidat con un sistema de canals, conoixitos como "khlong". Belunas d'istas canals contan con un sistema de barcas motorizatas que se fan servir como transporte publico.
Bangkock ha organizato os Chuegos Asiaticos en as edicions de 1966,[4] 1970,[5] 1978,[6] y 1988.[7]
A Meca (en arabe Makka (مكة المكرمة, Makka al-Mukkarama) ye una ciudat d'Arabia Saudita situata a l'ueste d'a peninsula arabica, en a rechión d'Hichaz, una d'as mas importants d'ista peninsula. Ye a capital d'a provincia d'A Meca. D'antis mas yera dita Makoraba.
A suya población yera de 1.294.168 habitants en 2004 en una superficie de 26 km², con una densidat de población de 49.775,69 hab/km².
En ista ciudat naixió Mahoma y ye a mas important ciudat santa d'o Islam, estando o cinqueno pilar d'o islam o Hach u pelegrinación t'A Meca.
A primera vegata que A Meca ye mencionata ye con o nombre de Makoraba en o sieglo II, en un texto de Claudio Ptolomeu.
A Meca yera una ciudat santa antis de Mahoma, y o suyo lugar mes important yera Al-Kaaba.
A Meca ye situata a 277 metros d'altaria sobre o livel d'a mar, a una distancia de 80 km d'a Mar Roya.
En os textos medievals aragoneses se gosa escribir Mecha (o digrafo ch n'estos casos representa o fonema /k/ u o fonema velar que a ortografia actual se representa por h) u Meca sin articlo:
O chentilicio s'escribiba mechi, ye dicir, "mequí".
A economía d'ista ciudat ye muit dependient d'a pelegrinación de purificación dita Hach. A ciudat ingresa mes de 100 millons de dolars cada anyo.[4]
En A Meca estan as Torres Abraj Al Baita que ye l'edificio mas grande d'Arabia Saudita, a cuarta estructura con mas altaria d'o mundo dimpués d'a Shanghai Tower, a Tokyo Skytree y el Burj Khalifa y l'estructura mas grande d'o mundo seguntes o suyo tamanyo por masa. Mugant a las torres ye a Mezquita Al-Haram a on orientan o suyo rezo os musulmans de tot o mundo, en o suyo interior ye a Kaaba.
L'oceano Glacial Arctico ye un oceano que rodía o Polo Norte y s'estendilla ta o norte d'Europa, Asia y America, estando lo más chicot de toz os oceanos.[1]
Ocupa una amplaria d'unos 14.100.000 km²; y as fundarias d'iste oceano oscilan entre os 2.000 m y 4.000 m en a suya rechión central, y os 100 m en a plataforma continental; estando a suya meya d'unos 1.205 m.
Muga con l'oceano Atlantico por o norte, recullindo grans masas d'augua a traviés de l'estreito de Fram y la mar de Barents. Tamién muga con l'oceano Pacifico a traviés d'o estreito de Bering.
Grans masas de chelo protechen mientres tot l'anyo a iste oceano d'as influencias atmosfericas. En a suya parti central pueden trobar-se casquetz de chelo de dica 4 m de gordaria.
As temperaturas en hibierno rondan os -50 °C debito a os cerenyos aires provenients de Siberia (Rusia); mientres que en o verano quasi no se blinca d'os 0 °C; mientres que en a plataforma continental pueden dar-se temperaturas de dica 30 °C.
A mar d'o Norte (Nordsee en alemán) ye una mar de l'oceano Atlantico, situata entre as costas de Noruega y Dinamarca a l'este, as islas Britanicas a l'ueste, y Alemanya, os Países Baixos, Belchica y Francia a o sud.
Tien una superficie d'unos 575.000 kilometros quadratos. Ye una mar muit poco funda, con una fundaria meyana de 95 metros.
Seguntes as luengas oficials d'os estaus que a rodian, ye clamata Mer du Nord en francés, Noordzee en neerlandés, Nordsee en alemán, Nordsøen en danés, Nordsjøen en noruego y North Sea en anglés. En frisón se le diz Noardsee, y en gaelico escocés A' Mhuir a Tuath.
Tien importans chacimientos de petrolio y gas natural.
