ᱢᱟᱭᱠᱮᱞᱟᱝᱡᱮᱞᱚ (᱖ ᱢᱟᱨᱪ ᱑᱔᱗᱕ - ᱑᱘ ᱯᱷᱮᱵᱨᱩᱣᱭᱟᱨᱤ ᱑᱕᱖᱔) ᱫᱚ ᱨᱮᱱᱮᱥᱟᱸᱥ ᱡᱩᱜᱽᱨᱮᱱ ᱢᱤᱫᱴᱮᱱ ᱪᱤᱛᱟᱹᱨᱤᱭᱟᱹ, ᱚᱱᱚᱞᱤᱭᱟᱹ ᱠᱟᱱᱟᱭ᱾ ᱩᱱᱤᱭᱟᱜ ᱜᱚᱴᱟ ᱧᱩᱛᱩᱢ ᱫᱚ ᱦᱩᱭᱩᱜ ᱠᱟᱱᱟ ᱢᱟᱭᱠᱮᱞᱟᱝᱡᱮᱞᱚ ᱫᱟ ᱞᱳᱫᱳᱵᱷᱤᱠᱳ ᱵᱩᱣᱳᱱᱟᱨᱳᱛᱛᱤ ᱥᱤᱢᱳᱱᱤ ((/ˌmaɪkəlˈændʒəloʊ/; Italian: [mikeˈlandʒelo di lodoˈviːko ˌbwɔnarˈrɔːti siˈmoːni];)᱾ ᱟᱭᱟᱜ ᱠᱟᱹᱢᱤᱠᱩ ᱠᱷᱟᱹᱛᱤᱨ ᱢᱟᱭᱠᱮᱞᱟᱝᱡᱮᱞᱚ ᱫᱚ ᱨᱮᱱᱮᱥᱟᱸ ᱢᱟᱱᱣᱭᱟ ᱦᱚᱸᱠᱚ ᱢᱮᱛᱟᱭᱟ᱾ ᱟᱡ ᱵᱟᱸᱪᱟᱣ ᱛᱚᱸᱦᱮᱸᱱᱨᱮᱜᱮ ᱩᱱᱤᱫᱚ ᱡᱚᱛᱚᱠᱷᱚᱡ ᱵᱷᱟᱜᱮ ᱪᱤᱛᱟᱹᱨᱤᱭᱟᱹ ᱧᱩᱛᱩᱢ ᱮ ᱧᱟᱢ ᱞᱮᱫᱟ᱾ ᱟᱹᱰᱤ ᱢᱟᱨᱟᱝ ᱪᱤᱛᱟᱹᱨᱤᱭᱟᱹ ᱦᱤᱥᱟᱹᱵᱛᱮᱦᱚᱸ ᱱᱟᱜᱟᱢ ᱫᱚ ᱛᱚᱞ ᱟᱠᱟᱱᱛᱟᱭᱟ᱾
ᱢᱟᱭᱠᱮᱞᱟᱝᱡᱮᱞᱚ ᱨᱮᱱ ᱯᱩᱨᱩᱫᱷᱟᱹᱞᱠᱚ ᱫᱚ ᱞᱟᱦᱟᱛᱮ ᱵᱮᱝᱠ ᱨᱮᱠᱚ ᱠᱟᱹᱢᱤ ᱟᱹᱜᱩᱭᱮᱛ ᱛᱟᱸᱦᱮᱸᱱᱟ᱾ ᱵᱮᱝᱡ ᱵᱟᱹᱱᱤᱡᱽ ᱢᱤᱫᱽ ᱡᱚᱠᱷᱚᱡ ᱨᱟᱯᱩᱫᱽ ᱪᱟᱵᱟ ᱞᱮᱱᱛᱮ ᱟᱡ ᱵᱟᱵᱟ ᱞᱩᱫᱵᱷᱤᱠᱳ ᱫᱟ ᱞᱤᱭᱳᱱᱟᱨᱫᱚ ᱵᱩᱣᱳᱱᱟᱨᱳᱛᱛᱤ ᱥᱤᱢᱳᱱᱤ ᱚᱱᱟ ᱠᱟᱹᱢᱤ ᱵᱟᱫᱽ ᱠᱟᱛᱮ ᱠᱮᱯᱨᱤᱥᱤᱛᱮ ᱦᱩᱰᱤᱧ ᱚᱠᱛᱚ ᱞᱟᱹᱜᱤᱛ ᱥᱚᱨᱠᱟᱨᱤ ᱠᱟᱹᱢᱤᱨᱮᱦᱚᱭ ᱠᱟᱹᱢᱤᱣᱠᱟᱫᱟ᱾ ᱩᱱ ᱡᱚᱠᱷᱚᱡᱜᱮ ᱢᱟᱭᱠᱮᱞᱟᱝᱡᱮᱞᱚ ᱫᱚᱭ ᱡᱟᱱᱟᱢ ᱞᱮᱢᱟᱱ᱾ ᱟᱡ ᱜᱚᱜᱚᱣᱟᱜ ᱧᱩᱛᱩᱢ ᱫᱚ ᱯᱷᱨᱟᱱᱥᱮᱥᱠᱟ ᱫᱟ ᱱᱮᱨᱤ ᱫᱮᱞ ᱢᱤᱱᱤᱭᱟᱛᱳ ᱫᱟ ᱥᱤᱭᱮᱱᱟ ᱛᱟᱸᱦᱮᱸᱠᱟᱱᱭᱟ᱾ ᱟᱭᱟᱜ ᱡᱟᱱᱟᱢ ᱠᱚᱭᱮᱠ ᱪᱟᱸᱫᱚ ᱛᱟᱭᱚᱢ ᱟᱨᱦᱚᱸ ᱯᱷᱞᱳᱨᱮᱱᱥ ᱨᱮᱠᱚ ᱨᱩᱭᱟᱹᱲ ᱦᱮᱡᱽ ᱮᱱᱟ ᱟᱨ ᱚᱸᱰᱮᱜᱮ ᱢᱟᱭᱠᱮᱞᱟᱝᱡᱮᱞᱚ ᱫᱚ ᱵᱟᱞᱮ ᱚᱠᱛᱚᱭ ᱯᱟᱨᱚᱢ ᱠᱮᱫᱟ᱾ ᱖ ᱵᱚᱪᱷᱚᱨ ᱵᱚᱭᱚᱥ ᱨᱮ ᱡᱚᱠᱷᱚᱱ ᱢᱟᱭᱠᱮᱞᱟᱝᱡᱮᱞᱚ ᱨᱮᱱ ᱟᱡ ᱜᱚᱜᱚᱭ ᱵᱚᱸᱜᱟ ᱛᱟᱞᱟᱭᱮᱱᱟ ᱚᱱᱟ ᱛᱟᱭᱚᱢ ᱩᱱᱤ ᱫᱷᱤᱨᱤᱠᱩ ᱠᱷᱚᱫᱟᱣ ᱵᱟᱲᱟᱭ ᱚᱝᱠᱟᱱ ᱢᱤᱫᱴᱮᱱ ᱜᱷᱟᱸᱨᱚᱡᱽ ᱨᱮ ᱥᱮᱛᱛᱤᱜᱚᱱᱟᱱᱳ ᱥᱚᱦᱚᱨ ᱨᱮ ᱛᱟᱸᱦᱮᱸᱱ ᱮ ᱮᱦᱚᱵ ᱠᱮᱫᱟ᱾ ᱟᱫᱚ ᱚᱸᱰᱮ ᱟᱡ ᱵᱟᱵᱟᱣᱟᱜ ᱱᱟᱥᱮᱭᱟᱜ ᱡᱩᱢᱤ ᱡᱟᱭᱜᱟᱠᱚ ᱛᱟᱸᱦᱮᱸᱠᱟᱱᱟ᱾ 
ᱥᱤᱲᱦᱤᱨᱮᱭ ᱫᱩᱲᱩᱯᱠᱟᱱ ᱢᱮᱰᱚᱱᱟ, ᱢᱟᱭᱠᱮᱞᱟᱝᱡᱮᱞᱚᱣᱭᱟᱜ ᱯᱟᱹᱦᱤᱞ ᱧᱤᱛᱩᱢᱟᱱ ᱠᱟᱹᱢᱤ ᱠᱟᱱᱛᱟᱭᱟ᱾ ᱑᱔᱙᱒ ᱥᱮᱨᱢᱟᱨᱮ ᱟᱭᱟᱜ ᱡᱚᱠᱷᱚᱱ ᱑᱗ ᱵᱚᱪᱷᱚᱨ ᱵᱚᱭᱚᱥ ᱩᱱ ᱡᱚᱠᱷᱚᱡ ᱢᱟᱨᱵᱮᱞ ᱛᱮ ᱱᱤᱭᱟᱹᱭ ᱠᱟᱹᱢᱤ ᱞᱮᱫᱟ᱾ ᱵᱷᱮᱴᱤᱠᱟᱱ ᱥᱚᱦᱚᱨ ᱨᱮ ᱥᱚᱱᱛᱚ ᱯᱤᱭᱳᱛᱛᱚᱨ ᱵᱮᱥᱤᱞᱤᱠᱟ ᱜᱤᱨᱡᱟᱹᱨᱮ ᱫᱚᱦᱚ ᱟᱠᱟᱱ ᱯᱤᱭᱮᱛᱟ ᱧᱤᱛᱩᱢᱟᱱ ᱫᱷᱤᱨᱤ ᱠᱷᱚᱫᱟᱭ ᱢᱩᱨᱛᱤ ᱛᱮᱭᱟᱨ ᱠᱟᱹᱢᱤ ᱝᱚ ᱤᱴᱟᱞᱤᱨᱮᱭᱟᱜ ᱵᱷᱟᱥᱠᱚᱨᱡᱚ ᱨᱮᱭᱟᱜ ᱮᱛᱦᱚᱵ ᱡᱩᱜᱽᱨᱮᱱᱟᱜ ᱢᱤᱫᱴᱮᱱ ᱞᱟᱹᱭᱜᱟᱱᱚᱜ ᱠᱟᱹᱢᱤ ᱠᱟᱱᱟ᱾ ᱑᱔᱙᱘-᱙᱙ ᱥᱮᱨᱢᱟ ᱵᱷᱤᱛᱨᱤᱨᱮ ᱱᱤᱭᱟᱹ ᱠᱟᱹᱢᱤ ᱫᱚᱭ ᱯᱩᱨᱟᱣ ᱞᱮᱫᱟ᱾ ᱚᱱᱟ ᱯᱚᱨᱮ ᱟᱭᱟᱜ ᱟᱭᱢᱟ ᱠᱟᱹᱢᱤᱨᱮ ᱡᱤᱥᱩ, ᱠᱩᱢᱟᱨᱤ ᱢᱟᱛᱟ ᱢᱮᱨᱤ, ᱡᱳᱥᱮᱯᱷ ᱱᱩᱠᱩ ᱱᱩᱠᱩ ᱠᱳᱭᱟᱜ ᱪᱤᱛᱟᱹᱨᱜᱮ ᱡᱟᱹᱥᱛᱤ ᱧᱮᱞᱚᱜᱼᱟ᱾    
 ᱢᱤᱜᱩᱭᱮᱞ ᱰᱤ ᱥᱮᱨᱵᱷᱟᱱᱴᱮᱥ ᱥᱟᱵᱷᱮᱫᱨᱟ [᱑](/sərˈvæntiːz/;[᱒]Spanish: [miˈɣel de θerˈβantes saaˈβeðɾa]; ᱒᱙ ᱥᱮᱯᱴᱮᱢᱵᱚᱨ ᱑᱕᱔᱗ (ᱚᱱᱩᱢᱟᱱ) – ᱒᱓ ᱮᱯᱨᱤᱞ ᱑᱖᱑᱖ ᱫᱚ ᱥᱯᱟᱱᱤᱥ ᱚᱱᱚᱞᱤᱭᱟᱹ ᱠᱟᱱᱟᱭ ᱡᱟᱦᱟᱸᱭ ᱫᱚ ᱥᱯᱟᱱᱤᱥ ᱯᱟᱹᱨᱥᱤ ᱨᱤᱱ ᱡᱷᱚᱛᱚ ᱠᱷᱚᱱ ᱥᱮᱬᱟ ᱚᱱᱚᱞᱤᱭᱟᱹ ᱠᱟᱱ ᱛᱟᱦᱮᱸᱫ ᱟᱨ ᱫᱷᱟᱹᱨᱛᱤ ᱨᱤᱱᱤᱡ ᱜᱟᱹᱠᱩᱲ ᱱᱳᱵᱮᱞᱤᱥᱴ ᱢᱟᱬᱟᱝ ᱨᱤᱱᱤᱡ ᱢᱤᱫ ᱚᱱᱚᱞᱤᱭᱟᱹ ᱠᱟᱱᱟᱭ ᱾ ᱟᱡᱟᱜ  ᱰᱳᱱ ᱠᱩᱼᱤᱠᱥᱳᱴ ᱵᱟᱭᱵᱮᱞ ᱛᱟᱭᱚᱢ ᱡᱷᱚᱛᱚ ᱠᱷᱚᱱ ᱡᱟᱹᱥᱛᱤ ᱯᱟᱹᱨᱥᱤ ᱛᱮ ᱚᱞ ᱦᱟᱠᱟᱱᱟ ᱾
ᱟᱡᱟᱜ ᱥᱮᱬᱟ ᱠᱟᱹᱢᱤ, ᱰᱳᱱ ᱠᱩᱼᱤᱠᱥᱳᱴ [᱓]ᱫᱚ ᱱᱟᱦᱟᱜ ᱡᱩᱜ ᱨᱮᱱᱟᱜ ᱯᱩᱭᱞᱩ ᱱᱳᱵᱮᱞ ᱠᱚ ᱥᱟᱵᱼᱟ ᱟᱨ ᱯᱟᱪᱮ ᱥᱟᱶᱦᱮᱫ ᱨᱮᱱᱟᱜ ᱠᱞᱟᱥᱤᱠ ᱠᱟᱱ ᱛᱟᱦᱮᱸᱫ , ᱯᱷᱤᱠᱥᱚᱱ ᱡᱟᱦᱟᱸ ᱛᱤᱱᱟᱜᱹ ᱚᱞ ᱦᱟᱠᱟᱱᱟ ᱱᱚᱣᱟ ᱱᱚᱵᱮᱞ ᱨᱮ ᱡᱷᱚᱛᱚ ᱠᱷᱚᱱ ᱱᱟᱯᱟᱭ ᱚᱞ ᱦᱟᱠᱟᱱ ᱢᱮᱱᱛᱮᱫ ᱠᱚ ᱢᱮᱱᱼᱟ ᱾ ᱟᱡᱟᱜ ᱥᱯᱟᱱᱤᱥ ᱯᱟᱹᱨᱤᱥ ᱪᱮᱛᱟᱱ ᱨᱮ ᱱᱩᱱᱟᱹᱜ ᱚᱨᱥᱚᱝ ᱡᱮ ᱥᱯᱟᱱᱤᱥ ᱯᱟᱹᱨᱥᱤ ᱦᱚᱸ  ᱞᱟ ᱞᱤᱱᱜᱩᱣᱟ ᱰᱤ ᱥᱮᱨᱵᱷᱟᱱᱴᱮᱥ  (" ᱥᱮᱨᱵᱷᱟᱱᱴᱮᱥ ᱼᱟ ᱯᱟᱹᱨᱥᱤ")ᱢᱮᱱᱛᱮ ᱦᱚᱸ ᱠᱚ ᱢᱮᱱᱼᱟ ᱾ ᱟᱡᱟᱜ ᱮᱞ ᱯᱨᱤᱱᱥᱤᱯᱤ ᱰᱮ ᱞᱚᱥ ᱤᱱᱜᱤᱱᱤᱭᱳᱥ ( ᱫᱚ ᱯᱨᱤᱱᱥ ᱚᱯᱷ ᱣᱤᱴᱥ ) ᱦᱚᱸ ᱚᱞ ᱩᱪᱟᱹᱲ ᱦᱟᱠᱟᱱᱛᱟᱭᱟ ᱾ 
᱑᱕᱖᱙ ᱨᱮ ᱠᱟᱥᱟᱭᱤᱞ ᱠᱷᱚᱱ ᱵᱚᱦᱲᱮ ᱠᱚ ᱩᱰᱩᱠ ᱠᱮᱫᱮᱭᱟ , ᱤᱱᱟᱹᱛᱟᱭᱚᱢ ᱟᱡ ᱨᱳᱢ ᱮ ᱪᱟᱞᱟᱣ ᱮᱱᱟ , ᱡᱟᱦᱟᱸᱨᱮ ᱟᱡ ᱠᱟᱨᱰᱤᱱᱟᱞ ᱤᱡ ᱪᱟᱢᱵᱚᱨ ᱥᱚᱦᱚᱫᱤᱭᱟᱹ ᱞᱮᱠᱟᱭ ᱠᱟᱹᱢᱤ ᱠᱮᱫᱼᱟ ᱾ ᱤᱱᱟᱹ ᱛᱟᱭᱚᱢ ᱟᱡ ᱥᱯᱟᱱᱤᱥ ᱱᱟᱵᱷᱤ ᱞᱟᱹᱰᱷᱟᱹᱭ ᱨᱮᱡᱢᱮᱱᱴ ᱨᱮ ᱯᱷᱟᱹᱫ ᱞᱮᱠᱟᱛᱮ ᱵᱟᱪᱷᱚᱱ ᱮᱱᱟᱭ , ᱑᱕᱗᱕ ᱨᱮ ᱟᱡ ᱵᱟᱨᱵᱟᱨᱤ ᱫᱳᱨᱭᱟ ᱰᱟᱠᱟᱛ ᱴᱷᱮᱫ ᱚᱰᱜᱟ ᱦᱚᱪᱚᱮᱱ ᱫᱷᱟᱹᱵᱤᱡ ᱚᱱᱟᱨᱮ ᱛᱟᱦᱮᱸ ᱞᱮᱱᱟᱭ ᱾ ᱢᱚᱬᱮ ᱥᱮᱨᱢᱟ ᱫᱷᱟᱹᱵᱤ ᱟᱡ ᱩᱠᱩ ᱨᱮᱠᱚ ᱫᱚᱦᱚ ᱞᱮᱫᱮ ᱛᱟᱦᱮᱸᱫ ,ᱟᱠᱚ ᱚᱲᱟᱜ ᱦᱚᱲ ᱟᱨ ᱴᱨᱤᱱᱤᱴᱟᱨᱤᱭᱟᱱ (ᱢᱤᱫ ᱠᱟᱛᱷᱳᱞᱤᱠ ᱫᱷᱚᱨᱚᱢ ᱦᱩᱠᱩᱢ)ᱜᱚᱱᱝ ᱮᱢ ᱠᱟᱛᱮᱫ  ᱠᱚ ᱨᱟᱲᱟ ᱫᱩᱜ ᱟᱹᱜᱩ ᱠᱮᱫᱮᱭᱟ  ᱟᱨ ᱟᱡᱟᱜ ᱢᱟᱰᱨᱤᱰ ᱨᱮᱱᱟᱜ ᱚᱲᱟᱜ ᱛᱮ ᱦᱮᱡ ᱮᱱᱟᱭ ᱾ 
᱑᱕᱘᱕ ᱨᱮ ᱥᱮᱨᱵᱷᱟᱱᱴᱮᱥ ᱞᱟ ᱜᱟᱞᱟᱴᱤ ᱧᱩᱛᱩᱢ ᱟᱱ ᱢᱤᱫ ᱯᱟᱥᱴᱳᱨᱟᱞ ᱱᱚᱵᱮᱞ ᱮ ᱯᱟᱨᱥᱟᱞ ᱠᱮᱫᱼᱟ ᱾ ᱛᱤᱱᱟᱜᱹᱫᱤᱱ ᱥᱯᱟᱱᱤᱥ ᱞᱟᱹᱰᱷᱟᱹᱭ ᱨᱤᱱᱤᱡ ᱠᱤᱨᱤᱧ ᱮᱡᱮᱱᱴ ᱮ ᱛᱟᱦᱮᱸᱞᱮᱱᱟ ᱚᱱᱟ ᱛᱟᱭᱚᱢ ᱛᱟᱭᱚᱢ ᱥᱚᱨᱠᱟᱨ ᱞᱟᱹᱜᱤᱫ ᱠᱷᱟᱡᱱᱟ ᱟᱫᱟᱭ ᱠᱟᱹᱢᱤ ᱨᱮ ᱵᱟᱦᱟᱞ ᱞᱮᱱ ᱛᱟᱦᱮᱸᱫ ᱾ ᱑᱕᱙᱗ ᱨᱮ ᱟᱡᱟᱜ ᱦᱤᱥᱟᱹᱵ ᱵᱟᱝ ᱯᱚᱨᱛᱟᱲ ᱞᱮᱱ ᱠᱷᱟᱹᱛᱤᱨ ᱯᱮ ᱥᱮᱨᱢᱟ ᱞᱟᱹᱜᱤᱫ ᱥᱮᱵᱷᱤᱞᱤ ᱨᱮᱱᱟᱜ ᱠᱨᱟᱣᱩᱱ ᱡᱤᱦᱚᱞ ᱨᱮᱠᱚ ᱫᱚᱦᱚ ᱠᱮᱫᱮᱭᱟ ᱾
᱑᱖᱐᱕ ᱨᱮ ᱥᱮᱨᱵᱷᱟᱱᱴᱮᱥ ᱵᱷᱟᱞᱚᱰᱳᱞᱤᱰ ᱨᱮ ᱛᱟᱦᱮᱸᱠᱟᱱᱟᱭ ᱡᱚᱠᱷᱳᱱ ᱟᱡᱟᱜ ᱰᱳᱱ ᱠᱩᱼᱤᱠᱥᱳᱴ ᱟᱜ ᱫᱚᱥᱟᱨ ᱥᱟᱯᱲᱟᱣ ᱢᱟᱰᱨᱤᱰ ᱨᱮ ᱯᱟᱨᱥᱟᱞᱼᱚᱜ ᱠᱟᱱ ᱛᱟᱦᱮᱸᱫ  ᱾ ᱑᱖᱐᱗ ᱠᱷᱚᱱ ᱟᱡ ᱢᱟᱰᱨᱤᱰ ᱨᱮ ᱟᱡᱟᱜ ᱜᱩᱡᱩᱜ ᱵᱷᱩᱨ ᱮ ᱛᱟᱦᱮᱸ ᱮᱱᱟ ᱟᱨ ᱮ ᱠᱟᱹᱢᱤ ᱠᱮᱫᱼᱟ ᱾ ᱡᱤᱭᱚᱱ ᱨᱮᱱᱟᱜ ᱢᱩᱪᱟᱹᱫ ᱙ ᱥᱮᱨᱢᱟ ᱟᱡ ᱠᱮᱴᱮᱡ ᱚᱱᱚᱞᱤᱭᱟᱹ ᱞᱮᱠᱟᱛᱮ ᱡᱤᱭᱚᱱ ᱮ ᱨᱚᱯᱷᱟ ᱞᱮᱫᱼᱟ, ᱤᱱᱟᱹ ᱵᱷᱤᱛᱨᱤ ᱨᱮ ᱟᱡ ᱑᱖᱑᱓ ᱥᱟᱞ ᱨᱮ ᱱᱳᱵᱷᱮᱞᱟᱥ  ᱮᱡᱮᱢᱯᱞᱟᱨᱥ,᱑᱖᱑᱔ ᱥᱟᱞ ᱨᱮ ᱵᱷᱤᱭᱟᱡᱮ ᱯᱟᱨᱱᱟᱥᱳ, ᱳᱠᱳ ᱪᱚᱢᱮᱰᱤᱭᱟ ᱣᱟᱭ ᱳᱠᱳ ᱮᱱᱴᱨᱮᱢᱮᱥᱮᱥ ᱟᱨ᱑᱖᱑᱕ ᱨᱮ ᱰᱳᱱ ᱠᱩᱼᱤᱠᱥᱳᱴ ᱦᱟᱜ ᱫᱳᱥᱟᱨ ᱥᱟᱯᱲᱟᱣ  ᱮ  ᱯᱟᱨᱥᱟᱞ ᱞᱮᱫᱼᱟ ᱾ ᱟᱡᱟᱜ ᱢᱩᱪᱟᱹᱫ ᱚᱞ ᱞᱚᱥ ᱴᱨᱟᱵᱟᱡᱚᱥ ᱰᱮ ᱯᱮᱨᱥᱤᱞᱮᱥ ᱣᱟᱭ ᱥᱤᱜᱤᱥᱢᱩᱱᱰᱟ ᱟᱡᱟᱜ ᱜᱩᱡᱩᱜ ᱛᱟᱭᱚᱢ ᱑᱖᱑᱗ ᱨᱮ ᱯᱟᱨᱥᱟᱞ ᱞᱮᱱᱟ
᱒᱒ ᱮᱯᱨᱤᱞ ᱑᱖᱑᱖ ᱟᱡ ᱢᱟᱰᱨᱤᱰ ᱨᱮ ᱵᱚᱸᱜᱟ ᱮᱱᱟᱭ , ᱟᱨ  ᱫᱳᱥᱟᱨ ᱦᱤᱞᱚᱜ ᱠᱚ ᱵᱟᱭ ᱠᱮᱫᱮᱭᱟ ᱾ ᱰᱟᱠᱛᱳᱨ  ᱟᱱᱴᱳᱱᱤᱭᱚ ᱞᱳᱯᱮᱡ ᱟᱞᱳᱱᱥᱳ ᱢᱮᱱ ᱞᱮᱠᱟᱛᱮ ᱰᱟᱭᱵᱮᱴᱤᱥᱼ᱒ ᱞᱤᱵᱷᱚᱨ ᱨᱮᱱᱟᱜ ᱞᱤᱪᱟᱹᱲ ᱤᱫᱤ ᱛᱮ ᱜᱚᱡ ᱮᱱᱟᱭ ᱾
ᱠᱟᱲᱤᱫᱟᱥ ᱫᱚ ᱥᱚᱸᱥᱠᱨᱩᱛ ᱯᱟ.ᱨᱥᱤ ᱨᱤᱱᱤᱡ ᱢᱤᱫ ᱧᱩᱛᱩᱢᱟᱱ ᱚᱱᱚᱬᱦᱤᱭᱟ. ᱟᱨ ᱜᱟᱭᱱᱟᱦᱟᱨ/ᱜᱟᱭᱟᱱᱤᱭᱟ.ᱭ ᱛᱟᱦᱮᱸ ᱠᱟᱱᱟ ᱾ ᱩᱱᱤ ᱫᱚ ᱥᱤᱧᱚᱛ ᱨᱮᱭᱟᱜ ᱯᱣᱚᱨᱟᱬᱤᱠ (Mythology) ᱠᱟᱛᱷᱟ ᱟᱨ ᱧᱮᱱᱮᱞ/ᱫᱚᱨᱥᱚᱱ ᱪᱮᱛᱟᱱ ᱨᱮᱭ ᱜᱟᱞᱟᱝ ᱜᱟᱵᱟᱱ ᱟᱠᱟᱜᱼᱟ ᱾ ᱠᱟᱲᱤᱫᱟᱥ ᱟᱡᱟᱜ ᱚᱲᱚᱝᱠᱟᱨ (ornamental) ᱛᱮ ᱥᱟᱡᱟᱣ ᱟᱠᱟᱱ ᱟᱞᱜᱟ ᱟᱨ ᱦᱮᱲᱮᱢ ᱯᱟ.ᱨᱥᱤ ᱟᱲᱟᱝ ᱠᱷᱟ.ᱛᱤᱨ ᱵᱟ.ᱲᱛᱤᱭ ᱵᱟᱰᱟᱭᱚᱜᱼᱟ ᱾ ᱩᱱᱤᱭᱟᱜ ᱫᱚ ᱥᱤᱧᱚᱛ ᱨᱤᱱᱤᱡ ᱥᱮᱠᱥᱯᱤᱭᱟᱨ ᱞᱮᱠᱟ ᱛᱮᱦᱚᱸ ᱧᱩᱛᱩᱢ ᱛᱟᱭ ᱢᱮᱱᱟᱜᱼᱟ ᱾
ᱧᱩᱛᱩᱢᱟᱱ ᱚᱱᱚᱬᱦᱤᱭᱟ. ᱠᱟᱲᱤᱫᱟᱥ ᱛᱤᱥ ᱮ ᱡᱟᱱᱟᱢ ᱞᱮᱱᱟ, ᱟᱡ ᱨᱤᱱ ᱟᱭᱳ ᱵᱟᱵᱟᱦᱟᱜ ᱧᱩᱛᱩᱢ ᱪᱮᱫ ᱛᱟᱦᱮᱸ ᱠᱟᱱᱟ, ᱟᱡᱟᱜ ᱡᱟᱱᱟᱢ ᱚᱠᱟᱨᱮ ᱦᱩᱭ ᱟᱠᱟᱱᱟ, ᱱᱚᱶᱟ ᱠᱚ ᱤᱫᱤ ᱠᱟᱛᱮ ᱫᱚ ᱵᱤᱵᱟ.ᱵᱽ ᱜᱮ ᱛᱟᱦᱮᱸ ᱟ.ᱜᱩ ᱟᱠᱟᱱᱟ ᱾ ᱩᱱᱤ ᱫᱚ ᱟᱡᱟᱜ ᱡᱤᱭᱚᱱ ᱪᱮᱛᱟᱱ ᱨᱮᱫᱚ ᱚᱠᱟ ᱨᱮᱦᱚᱸ ᱪᱮᱫ ᱦᱚᱸ ᱵᱟᱭ ᱚᱞ ᱟᱠᱟᱜᱼᱟ ᱾ ᱚᱱᱟᱛᱮ ᱩᱱᱤ ᱤᱫᱤ ᱠᱟᱛᱮ ᱡᱟᱦᱟᱸ ᱜᱮ ᱢᱮᱱᱚᱜᱚᱜᱼᱟ, ᱚᱱᱟ ᱠᱚᱫᱚ ᱠᱷᱟ.ᱞᱤ ᱢᱤᱫ ᱚᱱᱢᱟᱱ ᱛᱮᱜᱮ ᱾ ᱢᱮᱜᱷᱚᱫᱩᱛᱚᱢ ᱨᱮ ᱩᱡᱡᱮᱱ ᱪᱮᱛᱟᱱᱨᱮ ᱟᱡᱟᱜ ᱵᱟ.ᱲᱛᱤ ᱫᱩᱞᱟ.ᱲ ᱧᱮᱞ ᱠᱟᱛᱮ ᱦᱚᱲ ᱩᱱᱤ ᱫᱚ ᱩᱡᱡᱮᱱ ᱨᱤᱱᱤᱡ ᱛᱟᱦᱮᱸᱱ ᱦᱚᱲ ᱠᱟᱱᱟᱭ ᱢᱮᱱᱛᱮ ᱠᱚ ᱢᱮᱱᱟ ᱾ ᱛᱤᱱᱟ.ᱝ ᱜᱟᱱ ᱯᱚᱸᱰᱤᱛ ᱫᱚ ᱩᱱᱤ ᱳᱰᱤᱥᱟ ᱟᱨ ᱵᱮᱸᱜᱚᱞ ᱨᱤᱱᱤᱡ ᱠᱟᱱᱟᱭ ᱢᱮᱱᱛᱮ ᱯᱨᱚᱢᱟᱬ ᱞᱟ.ᱜᱤᱫ ᱠᱚ ᱠᱩᱨᱩᱢᱩᱴᱩᱭᱟ ᱾ ᱢᱮᱱᱟ ᱠᱚ ᱠᱟᱲᱤᱫᱟᱥ ᱫᱚ ᱥᱨᱤᱞᱚᱝᱠᱟ ᱨᱮᱠᱚ ᱜᱚᱡ ᱞᱮᱫᱮᱭᱟ ᱾ ᱤᱠᱷᱟ.ᱱ ᱯᱚᱸᱰᱤᱛ ᱠᱚᱫᱚ ᱱᱚᱶᱟ ᱦᱚᱸ ᱢᱤᱫ ᱩᱭᱦᱟ.ᱨ ᱜᱮ ᱢᱮᱱᱛᱮ ᱠᱚ ᱢᱟᱱᱟᱣ ᱵᱟᱛᱟᱣᱟ ᱾ 
ᱠᱟᱲᱤᱫᱟᱥ ᱟᱡᱟᱜ ᱚᱲᱚᱝᱠᱟᱨ ᱛᱮ ᱥᱟᱡᱟᱣ ᱪᱚᱨᱚᱠ ᱟᱞᱜᱟ ᱟᱨ ᱦᱮᱲᱮᱢ ᱯᱟ.ᱨᱥᱤ ᱞᱟ.ᱜᱤᱫ ᱵᱟ.ᱲᱛᱤ ᱞᱮᱠᱟᱛᱮ ᱧᱩᱛᱩᱢ ᱛᱟᱭ ᱢᱮᱱᱟᱜᱼᱟ ᱾ ᱟᱡᱟᱜ ᱨᱤᱛᱩ ᱜᱟᱵᱟᱱ ᱟᱨ ᱩᱯᱢᱟ ᱡᱷᱚᱛᱚ ᱠᱷᱚᱱ ᱪᱚᱨᱚᱠ ᱟᱨ ᱵᱷᱮᱜᱟᱨ ᱛᱟᱭᱟ ᱾ ᱥᱮᱨᱮᱧ ᱫᱚ ᱟᱡᱟᱜ ᱥᱟᱶᱦᱮᱫ ᱨᱮ ᱢᱤᱫ ᱢᱟᱨᱟᱝ ᱚᱝᱥᱚ / ᱦᱟ.ᱴᱤᱧ ᱠᱟᱱᱟ ᱟᱨ ᱨᱟᱥᱟ ᱥᱤᱨᱡᱚᱱ ᱨᱮ ᱟᱡᱟᱜ ᱪᱮᱫ ᱥᱟᱶ ᱦᱚᱸ ᱛᱩᱞᱟ.ᱡᱚᱠᱷᱟ ᱜᱮ ᱵᱟ.ᱱᱩᱜ ᱟᱱᱟ ᱾ ᱩᱱᱤ ᱟᱡᱟᱜ ᱨᱟᱥᱟ ᱛᱮ ᱯᱮᱨᱮᱡ ᱥᱟᱡᱟᱣ ᱟᱠᱟᱱ ᱥᱟᱶᱦᱮᱫ ᱨᱮᱦᱚᱸ ᱥᱟᱶᱦᱮᱫᱟᱜ ᱪᱚᱨᱚᱠ ᱥᱟᱶ-ᱥᱟᱶ ᱛᱮ ᱟᱫᱚᱨᱥᱵᱟᱫᱤ ᱯᱚᱨᱚᱢᱯᱚᱨᱟ ᱟᱨ ᱫᱟᱢᱟᱱ ᱥᱮᱪᱮᱫ ᱨᱮᱭᱟᱜ ᱩᱪᱤᱛ ᱫᱷᱮᱭᱟᱱ ᱫᱚᱦᱚ ᱟᱠᱟᱱᱟ ᱾ ᱩᱱᱤᱭᱟᱜ ᱧᱩᱛᱩᱢ ᱫᱚ ᱡᱤᱭᱟ.ᱛ ᱜᱮᱭᱟ ᱟᱨ ᱩᱱᱤᱭᱟᱜ ᱴᱷᱟᱶ ᱫᱚ ᱵᱟᱞᱢᱤᱠᱤ ᱟᱨ ᱵᱭᱟᱥ ᱛᱤᱠᱤᱱᱟᱜ ᱞᱮᱠᱟ ᱛᱟᱦᱮᱸ ᱟ.ᱜᱩ ᱟᱠᱟᱱᱟ ᱾
ᱠᱟᱲᱤᱫᱟᱥ ᱫᱚ ᱥᱤᱵᱽ ᱟ.ᱰᱤ ᱜᱮᱭ ᱢᱟᱱᱟᱣ ᱵᱟᱛᱟᱣ ᱮ ᱛᱟᱦᱮᱸᱱ ᱾ᱠᱟᱲᱤᱫᱟᱥ ᱧᱩᱛᱩᱢ ᱟ.ᱲᱟ. ᱨᱮᱭᱟᱜ ᱢᱮᱱᱮᱛ ᱫᱚ ᱦᱩᱭᱩᱜ ᱠᱟᱱᱟ, "ᱠᱟᱲᱤᱭᱤᱡ ᱥᱮᱵᱚᱠ" ᱾ ᱠᱟᱲᱤᱫᱟᱥ ᱧᱮᱞ ᱡᱚᱝ ᱨᱮᱫᱚ ᱟ.ᱰᱤ ᱪᱚᱨᱚᱠ ᱮ ᱛᱟᱦᱮᱸ ᱠᱟᱱᱟ ᱟᱨ ᱵᱤᱠᱨᱚᱢᱟᱫᱤᱛᱭᱚ ᱣᱟᱜ ᱟᱠᱷᱲᱟ/ᱫᱚᱨᱵᱟᱨ ᱨᱮ ᱟᱨᱮ ᱨᱚᱛᱱᱚ ᱠᱷᱚᱱ ᱢᱤᱫ ᱦᱚᱲ ᱮ ᱛᱟᱦᱮᱸ ᱠᱟᱱᱟ ᱾ ᱤᱠᱷᱟ.ᱱ ᱱᱚᱝᱠᱟ ᱦᱚᱸ ᱠᱚ ᱢᱮᱱᱟ -- ᱮᱛᱚᱦᱚᱵ ᱡᱤᱭᱚᱱ ᱨᱮᱫᱚ ᱠᱟᱲᱤᱫᱟᱥ ᱵᱟᱝ ᱚᱞ ᱯᱟᱲᱦᱟᱣ ᱦᱚᱲ ᱟᱨᱵᱟᱝ ᱢᱩᱨᱩᱠ ᱜᱮᱭ ᱛᱟᱦᱮᱸ ᱠᱟᱱᱟ ᱾ ᱠᱟᱲᱤᱫᱟᱥ ᱫᱚ ᱵᱤᱫᱽᱭᱚᱛᱢᱟ ᱧᱩᱛᱩᱢ ᱟ.ᱱᱤᱡ ᱨᱟᱡᱽ ᱠᱩᱢᱟᱨᱤ ᱥᱟᱶ ᱟᱡᱟᱜ ᱵᱟᱯᱞᱟ ᱫᱚ ᱦᱩᱭ ᱞᱮᱱᱟ ᱾ ᱟᱡᱤᱡ ᱫᱷᱚᱨᱚᱢ ᱮᱨᱟ ᱵᱤᱫᱽᱭᱚᱛᱢᱟ ᱦᱟᱜ ᱦᱚᱨ ᱩᱫᱩᱜ ᱞᱮᱠᱟ ᱛᱮᱜᱮ ᱧᱩᱛᱩᱢᱟᱱ ᱚᱱᱚᱬᱦᱤᱭᱟ. ᱠᱟᱲᱤᱫᱟᱥ ᱫᱚ ᱠᱟᱲᱤ ᱫᱮᱵᱤᱭ ᱵᱚᱸᱜᱟ ᱵᱳᱨᱳ ᱟᱫᱮᱭᱟ ᱟᱨ ᱚᱱᱟ ᱠᱷᱟ.ᱛᱤᱨ ᱜᱮ ᱩᱱᱤ ᱫᱚ ᱚᱱᱚᱬᱦᱮ ᱚᱞ-ᱛᱚᱞ ᱨᱮᱭᱟᱜ ᱫᱟᱲᱮᱭ ᱧᱟᱢ ᱠᱮᱜᱼᱟ ᱢᱮᱱᱛᱮ ᱯᱟ.ᱛᱭᱟ.ᱣ ᱢᱮᱱᱟᱜᱼᱟ ᱾ ᱟᱨ ᱩᱱᱠᱷᱚᱱ ᱜᱮ ᱩᱱᱤ ᱫᱚ "ᱠᱟᱲᱤᱫᱟᱥ" ᱢᱮᱱᱛᱮᱭ ᱵᱤᱠᱱᱟ.ᱣ ᱮᱱᱟ ᱾
ᱠᱟ.ᱴᱤᱡ-ᱢᱟᱨᱟᱝ ᱡᱚᱛᱚ ᱛᱮ ᱯᱩᱱ ᱜᱮᱞ ᱜᱟᱱ ᱜᱟᱞᱟᱝ ᱜᱟᱵᱟᱱ ᱢᱮᱱᱟᱜᱼᱟ, ᱡᱟᱦᱟᱸ ᱫᱚ ᱟ.ᱰᱤ ᱜᱟᱱ ᱯᱚᱸᱰᱤᱛ ᱜᱮ ᱠᱟᱲᱤᱫᱟᱥ ᱫᱟᱨᱟᱭ ᱛᱮ ᱚᱱᱟ ᱠᱚ ᱜᱟᱞᱟᱝ ᱜᱟᱵᱟᱱ ᱟᱠᱟᱱᱟ ᱢᱮᱱᱛᱮ ᱥᱚᱫᱚᱨ ᱞᱟ.ᱜᱤᱫ ᱠᱚ ᱨᱤᱠᱟ. ᱟᱠᱟᱜᱼᱟ ᱾ ᱱᱚᱶᱟ ᱠᱚ ᱞᱟᱛᱟᱨᱮ ᱢᱚᱴᱷᱮ ᱮᱭᱟᱭ ᱜᱚᱴᱟᱝ ᱜᱮ ᱱᱚᱝᱠᱟᱱᱟ ᱡᱟᱦᱟᱸ ᱫᱚ ᱵᱤᱱᱟ. ᱵᱤᱵᱟ.ᱫᱽ ᱠᱟᱛᱮ ᱠᱟᱲᱤᱫᱟᱥ ᱟᱜ ᱠᱟᱱᱟ ᱢᱮᱱᱛᱮ ᱢᱟᱱᱟᱣ ᱵᱟᱛᱟᱣ ᱢᱮᱱᱟᱜᱼᱟ ᱾
ᱯᱮᱭᱟ ᱜᱟᱭᱟᱱ - ᱚᱵᱷᱤᱜᱽᱭᱟᱱ ᱥᱚᱠᱩᱱᱛᱚᱞᱚᱢ, ᱵᱤᱠᱨᱚᱢᱳᱵᱚᱨᱥᱤᱭᱚᱢ ᱟᱨ ᱢᱟᱞᱵᱷᱤᱠᱟᱜᱽᱱᱤᱢᱤᱛᱨᱚᱢ ᱾
ᱵᱟᱨᱮᱭᱟ ᱧᱩᱛᱩᱢᱟᱱ ᱚᱱᱚᱞ - ᱨᱚᱜᱷᱩᱵᱚᱝᱥᱚᱢ ᱟᱨ ᱠᱩᱢᱟᱨᱥᱚᱸᱵᱷᱚᱵᱚᱢ ᱟᱨ ᱵᱟᱨᱮᱭᱟ ᱠᱷᱟᱴᱚ ᱠᱟ.ᱦᱱᱤ ᱫᱚ ᱠᱮᱥᱚᱢ ᱜᱷᱚᱫᱩᱛᱚᱢ ᱟᱨ ᱨᱤᱛᱩ ᱥᱚᱝᱦᱟᱨ ᱾
ᱢᱟᱞᱵᱷᱤᱠᱟᱜᱽᱱᱤᱢᱤᱛᱨᱚᱢ ᱫᱚ ᱠᱟᱲᱤᱫᱟᱥ ᱟᱜ ᱯᱩᱭᱞᱩ ᱜᱟᱞᱟᱝ ᱜᱟᱵᱟᱱ ᱠᱟᱱᱟ ᱾ ᱡᱟᱦᱟᱸᱨᱮ ᱨᱟᱡᱟ ᱚᱜᱽᱱᱤᱢᱤᱛᱨᱚ ᱣᱟᱜ ᱠᱟ.ᱦᱱᱤ ᱢᱮᱱᱟᱜᱼᱟ ᱾ ᱚᱵᱷᱤᱜᱽᱭᱟᱱ ᱥᱚᱠᱩᱱᱛᱚᱞᱚᱢ ᱫᱚ ᱠᱟᱲᱤᱫᱟᱥ ᱟᱜ ᱫᱚᱥᱟᱨ ᱚᱞ-ᱛᱚᱞ ᱠᱟᱱᱟ, ᱡᱟᱦᱟᱸ ᱫᱟᱨᱟᱭ ᱛᱮ ᱡᱮᱜᱮᱛ ᱨᱮ ᱟᱡᱟᱜ ᱧᱩᱛᱩᱢ ᱴᱷᱟᱶ ᱟᱢᱮᱴ ᱨᱮᱭᱟᱜ ᱫᱟᱣ ᱮ ᱧᱟᱢ ᱠᱮᱜᱼᱟ ᱾
ᱯᱩᱵᱽᱞᱤᱭᱩᱥ ᱵᱷᱮᱨᱤᱭᱩᱥ ᱢᱟᱨᱳ ᱚᱠᱚᱭ ᱫᱚ ᱛᱟᱭᱚᱢ ᱛᱮ ᱵᱷᱤᱨᱜᱤᱞᱤᱭᱩᱥ ᱟᱨᱦᱚᱸ ᱛᱟᱭᱚᱢ ᱛᱮ ᱤᱝᱨᱟᱹᱡᱤ ᱛᱮ ᱫᱚ ᱵᱷᱟᱨᱡᱤᱞ (Virgil ᱥᱮ Vergil) ᱧᱤᱛᱩᱢ ᱛᱮᱭ ᱢᱮᱱᱚᱜ ᱠᱟᱱᱟ᱾ ᱩᱱᱤ ᱫᱚ ᱥᱮᱫᱟᱭ ᱨᱳᱢᱟᱱ ᱚᱱᱚᱬᱦᱤᱭᱟᱹᱭ ᱛᱟᱦᱮ ᱠᱟᱱᱟ᱾ ᱩᱱᱤᱭᱟᱜ ᱚᱞ ᱮᱱᱤᱰ ᱫᱚ ᱜᱮᱞᱵᱟᱨ (᱑᱒) ᱜᱚᱴᱟᱝ ᱯᱚᱛᱚᱵ ᱯᱮᱨᱮᱡ ᱚᱞ ᱛᱟᱦᱮ ᱠᱟᱱᱟ᱾ ᱛᱟᱭᱚᱢ ᱛᱮ ᱚᱱᱟ ᱫᱚ ᱨᱳᱢᱟᱱ ᱨᱟᱡᱽ ᱨᱮᱱᱟᱜ National Epic ᱢᱟᱱᱟᱣᱮᱱᱟ᱾
ᱵᱷᱟᱨᱡᱤᱞᱟᱜ ᱡᱟᱱᱟᱢ ᱵᱮᱯᱟᱨ ᱛᱮ ᱫᱚ ᱟᱹᱰᱤ ᱥᱟᱯᱟ ᱡᱟᱦᱟᱱ ᱯᱨᱚᱢᱟᱱ ᱵᱟᱝ ᱧᱟᱢ ᱟᱠᱟᱱᱟ᱾ ᱢᱮᱱᱠᱷᱟᱱ ᱟᱭᱢᱟ ᱚᱞ ᱠᱚ ᱛᱮ ᱜᱮ ᱵᱟᱰᱟᱭᱚᱜ ᱠᱟᱱᱟ ᱩᱱᱤᱭᱟᱜ ᱡᱟᱱᱟᱢ ᱑᱕ ᱚᱠᱴᱚᱵᱚᱨ ᱡᱤᱥᱩ ᱡᱟᱱᱟᱢ ᱗᱐ ᱥᱮᱨᱢᱟ ᱞᱟᱷᱟᱨᱮ ᱟᱨ ᱜᱚᱡ ᱟᱠᱟᱱᱟᱭ ᱑᱙ ᱥᱮᱯᱴᱮᱢᱵᱚᱨ ᱡᱤᱥᱩ ᱡᱟᱱᱟᱢᱚᱜ ᱑᱙ ᱥᱮᱨᱢᱟ ᱞᱟᱦᱟᱨᱮ᱾
ᱠᱮᱯᱴᱮᱱ ᱡᱮᱢᱥ ᱠᱩᱠ(᱒᱗ ᱚᱠᱴᱳᱵᱚᱨ, ᱑᱗᱒᱘ – ᱑᱔ ᱝᱮᱵᱨᱩᱣᱟᱨᱤ, ᱑᱗᱗᱙) ᱫᱚ ᱢᱤᱫ ᱤᱝᱨᱮᱡ ᱱᱟᱵᱤᱠ ᱥᱮ ᱞᱟᱹᱣᱠᱟᱹ ᱫᱟᱲᱟᱱ ᱦᱚᱲ ᱠᱟᱱᱟᱭ᱾ ᱤᱭᱩᱨᱳᱯ ᱨᱮᱱ ᱫᱟᱲᱟᱱ ᱦᱚᱲ ᱠᱚ ᱢᱩᱫᱽ ᱨᱮ ᱩᱱᱤ ᱯᱩᱤᱞᱩ ᱚᱥᱴᱨᱮᱞᱤᱭᱟ ᱢᱚᱦᱟᱫᱮᱥ ᱨᱮᱱᱟᱜ ᱥᱟᱢᱟᱝ ᱱᱟᱠᱷᱟ ᱨᱮ ᱥᱮᱱ ᱫᱟᱲᱮ ᱟᱠᱟᱫᱟ᱾ ᱚᱱᱟ ᱵᱟᱜᱤ ᱠᱟᱛᱮᱜ ᱦᱚᱸ ᱦᱟᱣᱟᱭ ᱫᱤᱯ ᱨᱮᱦᱚᱸᱭ ᱪᱟᱞᱟᱣ ᱟᱠᱟᱱᱟ᱾
ᱠᱮᱯᱴᱮᱱ ᱡᱮᱢᱥ ᱠᱩᱠ ᱫᱚ ᱜᱮᱞ ᱤᱨᱟᱹᱞ ᱥᱟᱭ ᱨᱮᱱ ᱢᱤᱫ ᱤᱝᱨᱮᱡᱽ ᱫᱟᱲᱟᱱ ᱦᱚᱲ, ᱱᱟᱵᱤᱠ ᱟᱨ ᱢᱮᱯ ᱵᱮᱱᱟᱣ ᱦᱚᱲ ᱠᱟᱱᱟᱭ᱾ ᱯᱨᱚᱥᱟᱱᱛ ᱢᱟᱦᱟᱫᱚᱨᱭᱟ, ᱱᱤᱭᱩᱡᱤᱞᱮᱱᱰ ᱟᱨ ᱚᱥᱴᱨᱮᱞᱤᱭᱟ ᱫᱟᱲᱟ ᱠᱟᱛᱮᱜ ᱚᱱᱟ ᱠᱚ ᱡᱟᱜᱟ ᱨᱮᱱᱟᱜ ᱢᱮᱯ ᱮ ᱛᱮᱭᱟᱨ ᱞᱮᱫᱟ᱾ ᱚᱠᱟ ᱫᱚ ᱯᱟᱹᱪᱷᱤᱢ ᱥᱮᱱᱟᱜ ᱚᱛᱱᱚ ᱠᱚᱭ ᱵᱟᱰᱟᱭ ᱟᱪᱚ ᱠᱮᱫ ᱵᱚᱱᱟ᱾ ᱡᱮᱢᱥ ᱠᱩᱠ ᱣᱟᱜ ᱡᱟᱱᱟᱢ ᱫᱚ ᱑᱗᱒᱘ ᱥᱮᱨᱢᱟ ᱨᱮᱱᱟᱜ ᱗ ᱱᱚᱵᱷᱮᱢᱵᱚᱨ ᱨᱮ ᱤᱝᱞᱮᱱᱰ ᱨᱮᱱᱟᱜ ᱤᱭᱟᱨᱠᱥᱟᱭᱟᱨ ᱨᱮᱱᱟᱜ ᱢᱤᱰᱚᱞᱥ ᱵᱨᱳᱨ ᱨᱮᱱᱟᱜ ᱥᱩᱨ ᱨᱮ ᱢᱤᱫ ᱠᱟᱹᱴᱤᱡᱽ ᱟᱛᱚ ᱨᱮ᱾ ᱩᱱᱤ ᱟᱡ ᱵᱟᱵᱟ ᱫᱚ ᱠᱷᱟᱢᱟᱨ ᱨᱮᱭ ᱠᱟᱹᱢᱤᱭᱮᱜ ᱠᱟᱱ ᱛᱟᱦᱮᱱᱟ᱾ ᱠᱚᱭᱞᱟ ᱤᱫᱤ ᱵᱟᱲᱟᱭ ᱢᱤᱫ ᱡᱟᱦᱟᱡᱽ ᱨᱮ ᱠᱩᱠ ᱫᱚ ᱡᱟᱦᱟᱡᱽ ᱪᱟᱞᱟᱣ ᱮ ᱪᱤᱫ ᱟᱠᱟᱫᱟ᱾ ᱑᱗᱕᱕ ᱥᱨᱢᱟ ᱨᱮ ᱡᱮᱢᱥ ᱠᱩᱠ ᱫᱚ ᱵᱨᱤᱴᱤᱥ ᱨᱚᱭᱟᱞ ᱱᱮᱵᱷᱤ ᱨᱮᱭ ᱥᱮᱞᱮᱫ ᱮᱱᱟ᱾ ᱑᱗᱖᱘ ᱥᱮᱨᱢᱟ ᱨᱮ ᱯᱨᱚᱥᱟᱱᱛᱚ ᱢᱚᱦᱟ ᱫᱚᱨᱮᱭᱟ ᱨᱮ ᱢᱤᱫ ᱥᱟᱬᱮᱥ ᱨᱤᱥᱟᱨᱡᱽ ᱠᱟᱹᱢᱤ ᱨᱮ ᱠᱚᱢᱟᱱᱰᱚᱨ ᱮ ᱦᱩᱭ ᱞᱮᱱᱟ᱾ ᱑᱗᱖᱘ ᱠᱷᱚᱱ ᱑᱗᱗᱑ ᱥᱮᱨᱢᱟ ᱨᱮ ᱩᱱᱤ ᱫᱚ ᱫᱟᱜ ᱡᱟᱦᱟᱡᱽ ᱛᱮ ᱫᱷᱟᱹᱨᱛᱤ ᱭᱮ ᱫᱟᱲᱟ ᱞᱮᱫᱟ ᱟᱨ ᱱᱤᱣᱡᱤᱞᱮᱱᱰ ᱟᱨ ᱯᱩᱨᱩᱵᱽ ᱚᱥᱴᱨᱮᱞᱤᱭᱟ ᱨᱮᱱᱟᱜ ᱫᱚᱨᱮᱭᱟ ᱟᱲᱮ ᱠᱚᱭ ᱥᱮᱱᱫᱽᱨᱟ ᱧᱟᱢ ᱠᱮᱫᱟ᱾ ᱠᱩᱠ ᱓,᱒᱐᱐ ᱠᱤᱞᱳᱢᱤᱴᱟᱨ ᱚᱥᱴᱨᱮᱞᱤᱭᱟ ᱩᱯᱳᱠᱩᱞ ᱡᱚᱠᱷᱟ ᱠᱟᱛᱮᱜ ᱚᱥᱴᱨᱮᱞᱤᱭᱟ ᱟᱨ ᱱᱤᱣᱜᱤᱱᱤ ᱛᱟᱞᱟ ᱨᱮ ᱫᱟᱜ ᱛᱮ ᱪᱟᱞᱟᱜ ᱦᱚᱨᱮ ᱧᱟᱢ ᱠᱮᱫᱟ᱾ ᱩᱱᱤ ᱜᱤ ᱯᱩᱭᱞᱩ ᱫᱚ ᱱᱤᱣᱡᱤᱞᱮᱱᱰ ᱩᱯᱚᱠᱩᱞ ᱨᱮᱱᱟᱜ ᱢᱮᱯ ᱮ ᱛᱮᱭᱟᱨ ᱠᱮᱫᱟ᱾ ᱑᱗᱗᱑ ᱠᱷᱚᱱ ᱑᱗᱗᱕ ᱥᱮᱨᱢᱟ ᱨᱮ ᱩᱱᱤ ᱫᱚ 'ᱨᱤᱡᱽᱞᱤᱣᱥᱚᱱ' ᱟᱨ 'ᱮᱰᱵᱷᱮᱱᱪᱟᱨ' ᱧᱤᱛᱩᱢᱟᱱ ᱵᱟᱨᱭᱟ ᱡᱟᱦᱟᱡᱽ ᱛᱮ ᱫᱟᱹᱠᱷᱤᱱ ᱯᱨᱚᱥᱟᱱᱛᱚ ᱢᱚᱦᱟ ᱫᱚᱨᱮᱭᱟ ᱥᱮᱡ ᱞᱮᱠᱟ ᱛᱮ ᱱᱤᱣ ᱦᱮᱵᱨᱟᱭᱰᱤᱥ ᱫᱟᱲᱟ ᱠᱟᱛᱮᱜ ᱱᱤᱣ ᱠᱮᱞᱮᱰᱳᱱᱤᱭᱟ ᱟᱨ ᱱᱚᱨᱝᱳᱠ ᱮ ᱥᱮᱱᱫᱽᱨᱟ ᱧᱟᱢ ᱠᱮᱫᱟ᱾ ᱚᱱᱟ ᱫᱟᱲᱟ ᱨᱮ ᱮᱱᱴᱟᱨᱴᱤᱠᱟ ᱢᱚᱦᱟᱫᱤᱥᱟᱹᱢ ᱨᱮᱱᱟᱜ ᱛᱚᱞᱟᱥ ᱦᱚᱭ ᱧᱟᱢ ᱞᱮᱫᱟ᱾ ᱑᱗᱗᱘ ᱥᱮᱨᱢᱟ ᱨᱮ ᱠᱨᱤᱥᱢᱟᱥ ᱟᱨ ᱦᱟᱣᱟᱭ ᱫᱤᱯ ᱮ ᱛᱚᱞᱟᱥ ᱧᱟᱢ ᱠᱮᱫᱟ᱾ ᱠᱩᱠ ᱜᱮ ᱯᱩᱭᱞᱩ ᱫᱚᱨᱮᱭᱟ ᱫᱟᱲᱟ ᱨᱮ ᱥᱟᱬᱮᱥ ᱨᱮᱱᱟᱜ ᱱᱤᱭᱚᱢᱮ ᱯᱟᱧᱡᱟ ᱞᱮᱫᱟ᱾ ᱡᱟᱦᱟᱡᱽ ᱨᱮ ᱥᱚᱝᱜᱮ ᱠᱚᱣᱟᱜ ᱤᱥᱠᱟᱨᱵᱷᱤ ᱨᱩᱣᱟ ᱫᱟᱨᱟᱢ ᱞᱟᱜᱤᱫ ᱛᱮ ᱵᱮᱵᱚᱥᱛᱟᱭ ᱛᱮᱭᱟᱨ ᱞᱮᱫᱟ᱾ ᱠᱮᱯᱴᱮᱱ ᱡᱮᱢᱥ ᱠᱩᱠ ᱫᱚ ᱑᱗᱗᱙ ᱥᱮᱨᱢᱟ ᱨᱮᱱᱟᱜ ᱑᱔ ᱯᱷᱮᱵᱨᱩᱣᱟᱨᱤ  ᱦᱟᱣᱟᱭ ᱫᱤᱯ ᱨᱮᱭ ᱜᱚᱡ ᱮᱱᱟ᱾
ᱞᱤᱭᱚᱱᱦᱟᱨᱰ ᱤᱣᱞᱟᱨ ᱫᱚ ᱢᱤᱫ ᱥᱣᱤᱥ ᱮᱞᱠᱷᱟ ᱯᱟᱹᱨᱣᱠᱷᱤᱭᱟᱹ, ᱡᱟᱜ ᱥᱟᱬᱮᱥᱤᱭᱟᱹ, ᱡᱟᱜ ᱥᱮᱨᱢᱟ ᱥᱟᱬᱮᱥᱱᱭᱟᱹ, ᱞᱚᱡᱤᱥᱤᱭᱟᱱ ᱟᱨ ᱤᱧᱡᱤᱱᱤᱭᱟᱹᱨ ᱛᱟᱦᱮᱸ ᱠᱟᱱᱟᱭ ᱾ ᱡᱟᱦᱟᱸᱭ ᱫᱚ ᱫᱚᱲᱦᱚᱣᱟᱱ ᱟᱨ ᱞᱟᱹᱠᱛᱤᱭᱟᱱ ᱛᱚᱞᱟᱥ ᱠᱚᱭ ᱧᱟᱢ ᱞᱮᱜᱼᱟ ᱮᱞᱠᱷᱟ ᱨᱮᱱᱟᱜ ᱟᱭᱢᱟ ᱰᱟᱹᱨ ᱤᱫᱤᱠᱟᱛᱮ ᱾ ᱤᱣᱞᱟᱨ ᱫᱚ ᱑᱘ ᱟᱱᱟᱜ ᱡᱩᱜᱽ ᱨᱤᱱᱤᱡ ᱢᱤᱫ ᱧᱩᱛᱩᱢᱟᱱ ᱮᱞᱠᱷᱟ ᱯᱟᱹᱨᱩᱠᱷᱤᱭᱟᱹᱭ ᱛᱟᱦᱮᱸᱠᱟᱱᱟ ᱾ ᱮᱞᱠᱷᱟ ᱵᱮᱜᱚᱨ ᱡᱟᱜ ᱥᱟᱬᱮᱥ ᱯᱮᱦᱚᱸ ᱟᱡᱟᱜ ᱮᱱᱮᱢ ᱫᱚ ᱛᱟᱦᱮᱸ ᱠᱟᱱᱟ ᱾ ᱡᱟᱜ ᱥᱟᱬᱮᱥ ᱮᱱᱮᱢ ᱢᱩᱸᱫᱽ ᱠᱚᱨᱮ ᱢᱮᱠᱟᱞᱤᱠᱥ, ᱚᱯᱴᱤᱠᱥ, ᱯᱷᱞᱩᱭᱩᱰ ᱰᱟᱭᱱᱟᱢᱤᱠᱥ, ᱟᱥᱴᱨᱚᱱᱚᱢᱤ ᱟᱨ ᱢᱭᱩᱡᱤᱠ ᱛᱷᱤᱭᱚᱨᱤ ᱮᱢᱟᱱ ᱠᱚ ᱾ ᱟᱡᱟᱜ ᱥᱟᱢᱴᱟᱣ ᱠᱟᱹᱢᱤ ᱠᱚ ᱫᱚ ᱖᱐ ᱠᱷᱚᱱ ᱘᱐ ᱠᱩᱣᱟᱴᱚ ᱨᱟᱫᱟ ᱞᱮᱠᱟ ᱠᱚᱭ ᱯᱮᱨᱮᱡ ᱟᱠᱟᱫᱟ ᱾ ᱵᱟᱹᱲᱛᱤ ᱡᱩᱱᱟᱹᱱ ᱡᱤᱭᱚᱱ ᱫᱚ ᱥᱮᱸᱴ ᱯᱤᱴᱟᱨᱵᱚᱨᱜᱽ, ᱨᱩᱥᱤᱭᱟ ᱟᱨ ᱵᱚᱨᱞᱤᱱ ᱨᱮᱭ ᱠᱷᱮᱢᱟᱣ ᱞᱮᱜᱼᱟ, ᱚᱱᱟ ᱛᱟᱭᱚᱢ ᱯᱨᱩᱥᱤᱭᱟ ᱨᱮᱱᱟᱜ ᱨᱟᱡᱽᱜᱟᱲ ᱨᱮ ᱾
ᱞᱤᱭᱚᱱᱦᱟᱨᱰ ᱤᱣᱞᱟᱨ ᱫᱚ  ᱑᱕ ᱮᱯᱨᱤᱞ ᱑᱙᱐'᱗ ᱥᱟᱞᱮ ᱨᱮ ᱡᱟᱱᱟᱢ ᱞᱮᱱᱟ ᱵᱟᱥᱮᱞ ᱧᱩᱛᱩᱢᱟᱱ ᱢᱤᱫ ᱡᱟᱭᱜᱟ ᱨᱮ ᱾ ᱟᱡ ᱨᱤᱱ ᱵᱟᱨᱭᱟ ᱢᱤᱥᱨᱟ ᱠᱤᱱ ᱛᱟᱦᱮᱸᱠᱟᱱᱟ : ᱟᱱᱱᱟ ᱢᱟᱨᱤᱭᱟ ᱟᱨ ᱢᱟᱨᱤᱭᱟ ᱢᱟᱜᱽᱰᱟᱞᱮᱱᱟ ᱟᱨ ᱢᱤᱫ ᱵᱚᱠᱚᱛ ᱠᱚᱲᱟ ᱡᱚᱦᱟᱱ ᱦᱮᱱᱨᱤᱪ ᱾ ᱑᱗᱒᱐ ᱥᱟᱞᱮ ᱨᱮ ᱩᱱ ᱫᱚ ᱑᱓ ᱥᱟᱞᱮ ᱵᱚᱭᱚᱥ ᱛᱟᱭ ᱦᱩᱭ ᱞᱮᱱ ᱛᱟᱦᱮᱸᱱ, ᱩᱱ ᱡᱚᱨᱷᱟᱜ ᱵᱟᱥᱮᱞ ᱡᱮᱜᱮᱛ ᱵᱤᱨᱫᱟᱹᱜᱟᱲ ᱨᱮᱭ ᱤᱛᱩᱱᱮ ᱵᱚᱞᱚ ᱞᱮᱱ ᱛᱟᱦᱮᱸᱫ ᱾ ᱑᱗᱒᱓ ᱥᱟᱞᱮ ᱨᱮ ᱥᱟᱱᱟᱥᱤ  (philosophy) ᱨᱮ ᱢᱟᱥᱴᱟᱨᱮ ᱟᱛᱟᱝ ᱞᱮᱫ ᱛᱟᱦᱮᱸᱫ ᱾ ᱤᱣᱞᱟᱨ ᱫᱚ ᱑᱗ ᱢᱮ ᱑᱗᱒᱗ ᱥᱟᱞᱮᱨᱮ ᱥᱮᱱ ᱮᱱᱟᱭ ᱥᱮᱸᱴ ᱯᱤᱴᱟᱨᱵᱚᱨᱜᱽ ᱾ ᱚᱸᱰᱮ ᱢᱮᱰᱤᱠᱟᱞ ᱰᱤᱯᱟᱨᱢᱮᱸᱴ ᱨᱮ ᱜᱚᱲᱚᱭ ᱮᱢ ᱠᱮᱜᱼᱟ ᱾ ᱚᱸᱰᱮ ᱨᱩᱥᱤᱭᱟᱱ ᱯᱟᱹᱨᱥᱤ ᱨᱮ ᱢᱟᱥᱴᱟᱨ ᱮᱱᱟᱭ ᱟᱨ ᱚᱸᱰᱮ ᱵᱟᱥᱟ ᱛᱟᱦᱮᱸᱭᱮᱱᱟᱭ ᱾  ᱚᱱᱟ ᱥᱟᱶᱛᱮ ᱨᱩᱥᱤᱭᱟᱱ ᱱᱮᱵᱷᱤ ᱨᱮ ᱢᱮᱰᱤᱠ ᱞᱮᱠᱟᱛᱮ ᱠᱟᱹᱢᱤ ᱠᱟᱱ ᱛᱟᱦᱮᱸᱫ ᱾
ᱠᱚᱱᱯᱷᱩᱥᱤᱭᱚᱥ (551 BC-479 BC) ᱫᱚ ᱪᱤᱱ ᱫᱤᱥᱚᱢ ᱨᱮᱱᱤᱡ ᱢᱟᱪᱮᱛ, ᱥᱟᱯᱲᱮᱫ, ᱨᱟᱡᱽᱱᱮᱛᱟ ᱟᱨ ᱫᱟᱨᱥᱚᱱᱤᱠ ᱮ ᱛᱟᱦᱮᱸ ᱠᱟᱱᱟ᱾ ᱟᱡᱟᱜ ᱯᱩᱨᱠᱩᱛ ᱧᱩᱛᱩᱢ ᱫᱤ ᱠᱚᱝᱜᱚ ᱠᱤ ᱵᱟᱝᱢᱟ ᱠᱚᱝᱜᱚ ᱱᱤ ᱛᱟᱦᱮᱸ ᱠᱟᱱᱟ᱾ ᱜᱤᱫᱟᱹᱨ ᱠᱷᱚᱱ ᱜᱮ ᱩᱱᱤ ᱫᱚ ᱟᱹᱰᱤ ᱜᱟᱱ ᱵᱟᱵᱚᱛ ᱛᱮ ᱵᱟᱰᱟᱭ ᱥᱟᱱᱟᱭ ᱛᱟᱦᱮᱸᱫ ᱾ ᱢᱟᱨᱟᱝ ᱠᱟᱛᱮ ᱫᱚ ᱩᱱᱤ ᱨᱟᱡᱽ ᱠᱟᱹᱢᱤᱭᱟᱹ ᱞᱮᱠᱟᱭ ᱠᱟᱹᱢᱤ ᱞᱮᱜᱼᱟ᱾ ᱟᱡᱟᱜ ᱚᱠᱛᱚ ᱨᱮᱫᱚ ᱪᱤᱱ ᱨᱮᱱ ᱨᱟᱡᱟ ᱠᱚ ᱟᱠᱚ ᱟᱠᱚ ᱛᱟᱞᱟ ᱞᱟᱰᱷᱟᱹᱭ ᱨᱮ ᱵᱮᱥᱛᱚ ᱠᱚ ᱛᱟᱦᱮᱸᱭᱟ᱾ ᱱᱚᱶᱟ ᱫᱚ ᱥᱟᱣ ᱵᱚᱝᱥᱚ ᱠᱮᱭᱟᱜ ᱱᱤᱨᱚᱲ ᱟᱨ ᱦᱮᱢᱟᱞ ᱚᱠᱛᱚ ᱠᱚ ᱢᱮᱛᱜᱼᱟ᱾ ᱱᱚᱶᱟ ᱚᱠᱛᱚ ᱨᱮ ᱠᱚᱱᱯᱷᱩᱥᱤᱭᱚᱥ ᱥᱟᱶᱛᱟ ᱨᱮ ᱥᱩᱫᱷᱟᱹᱨ ᱟᱹᱫᱜᱩᱭ ᱪᱮᱥᱴᱟ ᱞᱮᱫᱼᱟ᱾
ᱠᱚᱱᱯᱷᱩᱥᱤᱭᱚᱥᱟᱜ ᱡᱟᱱᱟᱢ ᱫᱚ 551 BC ᱨᱮ ᱦᱩᱭ ᱞᱮᱱᱟ᱾ ᱜᱤᱫᱟᱹᱨ ᱨᱮ ᱟᱡ ᱵᱟᱵᱟᱭ ᱜᱚᱡ ᱮᱱ ᱠᱷᱟᱹᱛᱤᱨ ᱟᱡ ᱟᱭᱳ ᱜᱮᱭ ᱦᱟᱨᱟ ᱞᱮᱫᱮᱭᱟ ᱾ ᱟᱹᱰᱤ ᱥᱮᱨᱢᱟ ᱨᱟᱡᱽ ᱠᱟᱹᱢᱤᱭᱟᱹ ᱞᱮᱠᱟᱭ ᱠᱟᱹᱢᱤ ᱞᱮᱫ ᱨᱮᱦᱚᱸ ᱟᱡ ᱫᱚ ᱢᱟᱪᱮᱛ ᱟᱨ ᱫᱟᱨᱥᱚᱱᱤᱠ ᱦᱤᱥᱟᱹᱵᱽ ᱛᱮ ᱦᱚᱲ ᱵᱟᱹᱲᱛᱤ ᱠᱚ ᱵᱟᱰᱟᱭ ᱮᱭᱟ᱾ 
ᱥᱚᱠᱨᱮᱴᱤᱥ ᱞᱮᱠᱟ ᱠᱚᱱᱯᱷᱩᱥᱤᱭᱚᱥ ᱦᱚᱸ ᱫᱟᱨᱥᱚᱱᱤᱠ ᱠᱩᱠᱞᱤ ᱨᱮᱭᱟᱜ ᱞᱟᱹᱱᱟᱹᱭ ᱫᱚ ᱥᱚᱡᱷᱮ ᱵᱟᱭ ᱞᱟᱹᱭᱮᱫ ᱛᱟᱦᱮᱸᱫ᱾ ᱵᱚᱨᱚᱢ ᱩᱱᱤ ᱦᱚᱲ ᱜᱟᱹᱦᱤᱨ ᱮ ᱩᱭᱦᱟᱹᱨ ᱚᱪᱚᱭᱮᱫ ᱠᱚ ᱛᱟᱦᱮᱸᱫ ᱟᱨ ᱱᱟᱜᱟᱢ ᱠᱷᱚᱱ ᱥᱮᱪᱮᱫᱚᱜ ᱮ ᱞᱟᱹᱭ ᱟᱠᱚ ᱠᱟᱱ ᱛᱟᱦᱮᱸᱫ᱾ ᱟᱡᱟᱜ ᱚᱝᱥᱟᱨ ᱦᱚᱲ ᱠᱟᱹᱢᱤ ᱮᱢᱟ ᱠᱚ ᱢᱟᱬᱟᱝ ᱨᱮ ᱟᱡᱟᱜ ᱵᱚᱝᱥᱚ ᱵᱟᱝ ᱧᱮᱞ ᱠᱟᱛᱮ ᱜᱩᱱ ᱟᱨ ᱜᱮᱭᱟᱱ ᱧᱮᱞ ᱞᱟᱹᱠᱛᱤ᱾ ᱩᱱᱤ ᱦᱚᱲ ᱠᱚ ᱫᱷᱚᱱ ᱵᱟᱵᱚᱛ ᱵᱟᱝ ᱩᱭᱦᱟᱹᱨ ᱠᱮᱛᱮ ᱮᱴᱟᱦᱜ ᱦᱚᱲ ᱵᱟᱵᱚᱛ ᱩᱭᱦᱟᱹᱨ ᱮ ᱢᱮᱛᱟ ᱠᱚ ᱠᱟᱱ ᱛᱟᱦᱚᱸᱫ᱾ ᱩᱱᱤ ᱢᱮᱱᱮᱫ ᱛᱟᱦᱮᱸᱫ ᱮ ᱥᱟᱶᱛᱟ ᱨᱮ ᱠᱮᱴᱮᱡ ᱱᱤᱭᱚᱢ ᱛᱟᱦᱮᱸᱱ ᱞᱟᱹᱠᱛᱤ ᱟᱨ ᱡᱚᱛ ᱦᱚᱲ ᱚᱱᱟ ᱢᱟᱱᱟᱣ ᱞᱟᱹᱠᱛᱤ᱾ ᱩᱱᱤ ᱢᱮᱱᱮᱫ ᱛᱟᱦᱮᱸᱫ ᱢᱟᱹᱱᱢᱤᱭᱟᱜ ᱫᱚ ᱢᱚᱬᱮ ᱞᱮᱠᱟᱱ ᱥᱟᱹᱜᱟᱹᱭ ᱦᱩᱭ ᱠᱮᱭᱟ ᱟᱨ ᱡᱚᱛᱚ ᱥᱟᱹᱜᱟᱹᱭ ᱨᱮᱭᱟᱜ ᱵᱷᱮᱜᱟᱨ ᱱᱤᱭᱚᱢ ᱛᱟᱦᱮᱸᱱ ᱞᱟᱹᱠᱛᱤ᱾ ᱚᱱᱟ ᱥᱟᱹᱜᱟᱹᱭ ᱠᱚᱫᱚ ᱱᱩᱠᱩ ᱵᱟᱨ ᱦᱚᱲ ᱛᱟᱞᱟ ᱨᱮ ᱛᱚᱯᱚᱞᱚᱜᱼᱟ᱾ 
ᱱᱚᱶᱟ ᱠᱚᱜᱮ ᱢᱩᱬᱩᱛ ᱥᱟᱹᱜᱟᱹᱭ ᱠᱟᱱᱟ᱾ ᱱᱚᱶᱟ ᱥᱟᱹᱜᱟᱹᱭ ᱡᱤᱭᱟᱹᱲ ᱫᱚᱦᱚᱭ ᱞᱟᱹᱜᱤᱫ ᱠᱷᱟᱱ ᱵᱟᱱᱟ ᱦᱚᱲ ᱛᱤᱱᱟᱹᱜ ᱜᱟᱱ ᱱᱤᱭᱚᱢ ᱢᱟᱱᱟᱣ ᱞᱟᱹᱠᱛᱤ᱾ ᱠᱚᱱᱯᱷᱩᱥᱤᱭᱚᱥ ᱜᱷᱟᱸᱨᱚᱸᱡᱽ ᱨᱮ ᱯᱟᱹᱛᱭᱟᱹᱣ, ᱦᱟᱯᱲᱟᱢ ᱠᱚ ᱢᱟᱹᱱ ᱟᱨ ᱢᱟᱪᱮᱫ ᱠᱚ ᱢᱟᱹᱱ ᱮᱢ ᱨᱮ ᱜᱩᱨᱩᱛ ᱮ ᱮᱢᱟᱜ ᱠᱟᱱ ᱛᱟᱦᱮᱸᱫ᱾ ᱟᱡᱟᱜ ᱢᱚᱛᱚ ᱚᱝᱥᱟᱨ ᱜᱷᱟᱨᱚᱸᱡᱽ ᱜᱮ ᱫᱤᱥᱚᱢ ᱨᱮᱭᱟᱜ ᱯᱷᱟᱣᱩᱸᱰᱮᱥᱚᱱ᱾ ᱟᱡᱟᱜ ᱢᱤᱫᱴᱟᱝ ᱵᱷᱮᱜᱟᱨ ᱥᱮᱪᱮᱫ ᱛᱟᱦᱮᱸ ᱠᱟᱱᱟ᱾ ᱚᱱᱟ ᱫᱚ- ᱟᱢ ᱪᱮᱫ ᱞᱮᱠᱟ ᱵᱮᱣᱦᱟᱨ ᱮᱢ ᱟᱥᱟᱭᱮᱜᱼᱟ ᱦᱚᱲ ᱦᱚᱸ ᱚᱱᱠᱟ ᱜᱮ ᱵᱮᱣᱦᱟᱨ ᱠᱚᱢᱮ᱾ ᱡᱤᱥᱩ ᱦᱚᱸ ᱱᱚᱶᱟ ᱥᱮᱪᱮᱫ ᱮ ᱮᱢᱟ ᱠᱚ ᱠᱟᱱ ᱛᱟᱦᱮᱸᱫ᱾ 
ᱟᱡᱟᱜ ᱥᱮᱪᱮᱫ ᱠᱚᱫᱚ ᱟᱱᱟᱞᱮᱠᱭᱩ ᱯᱚᱛᱚᱵ ᱨᱮ ᱚᱞ ᱫᱚᱦᱚ ᱟᱠᱟᱱᱟ᱾
ᱠᱟᱨᱞ ᱦᱮᱱᱨᱤᱠ ᱢᱟᱨᱠᱥ (᱑᱘᱑᱘ ᱼ ᱑᱘᱘᱓) ᱡᱚᱨᱢᱟᱱ ᱥᱟᱱᱟᱥᱤᱭᱟ., ᱠᱟ.ᱣᱰᱤ-ᱟ.ᱨᱤᱭᱟ. ᱟᱨ ᱥᱟᱶᱛᱟᱨᱤ ᱥᱟᱬᱮᱥᱟᱛ ᱥᱟᱬᱮᱥᱤᱭᱟ.ᱭ ᱛᱟᱦᱮᱸ ᱠᱟᱱᱟ ᱾ ᱱᱩᱭᱟᱜ ᱡᱟᱱᱟᱢ ᱫᱚ ᱕ ᱢᱮ ᱑᱘᱑᱘ ᱥᱟᱞᱮᱨᱮ ᱛᱨᱮᱵᱮᱥ (ᱯᱨᱚᱥᱟ) ᱨᱮᱭᱟᱜ ᱢᱤᱫ ᱡᱮᱣᱤᱥ ᱜᱷᱟᱨᱚᱸᱡᱽ ᱨᱮ ᱦᱩᱭ ᱞᱮᱱᱟ ᱾ ᱑᱘᱒᱔ ᱥᱟᱞᱮᱨᱮ ᱟᱡᱟᱜ ᱜᱷᱟᱨᱚᱸᱡᱽ ᱫᱚ ᱠᱮᱨᱮᱥᱛᱟᱱ ᱫᱷᱚᱨᱚᱢ ᱮ ᱟᱯᱱᱟᱨ ᱠᱮᱜᱼᱟ ᱾
᱑᱗ ᱵᱚᱨᱥᱚ ᱵᱚᱭᱚᱥ ᱚᱵᱚᱥᱛᱟ ᱨᱮ ᱢᱟᱨᱠᱥ ᱫᱚ ᱠᱟᱱᱩᱱ ᱯᱟᱲᱦᱟᱣᱜ ᱞᱟ.ᱜᱤᱫ ᱵᱳᱱᱱ ᱡᱮᱜᱮᱛ ᱵᱤᱨᱫᱟ.ᱜᱟᱲ ᱨᱮ ᱵᱷᱩᱨᱛᱤᱭ ᱦᱟᱛᱟᱣ ᱠᱮᱜᱼᱟ ᱾ ᱤᱱᱟ. ᱛᱟᱭᱚᱢ ᱩᱱᱤ ᱵᱚᱨᱞᱤᱱ ᱟᱨ ᱡᱮᱱᱱᱟ ᱡᱮᱜᱮᱛ ᱵᱤᱨᱫᱟ.ᱜᱟᱲ ᱨᱮ ᱥᱟᱶᱦᱮᱫ, ᱱᱟᱜᱟᱢ, ᱟᱨ ᱥᱟᱱᱟᱥ ᱠᱚᱭ ᱯᱚᱲᱦᱚᱱ ᱠᱮᱜᱼᱟ ᱾ ᱱᱚᱣᱟ ᱚᱠᱛᱚ ᱨᱮᱜᱮ ᱩᱱᱤ ᱫᱚ ᱦᱤᱜᱮᱞ ᱨᱮᱭᱟᱜ ᱥᱟᱱᱟᱥ ᱛᱮ ᱟ.ᱰᱤ ᱡᱩᱨ ᱮ ᱢᱩᱦᱱᱤ ᱮᱱᱟ ᱾ ᱑᱘᱓᱙-᱔᱑ ᱨᱮ ᱩᱱᱤ ᱫᱚ ᱰᱤᱢᱚᱠᱨᱤᱴᱳᱥ ᱟᱨ ᱮᱯᱤᱠᱭᱩᱨᱚᱥ ᱨᱮᱭᱟᱜ ᱯᱩᱨᱠᱩᱛᱤᱭᱟ. ᱥᱟᱱᱟᱥ ᱪᱮᱛᱟᱱ ᱨᱮ ᱢᱤᱫ ᱠᱷᱟᱴᱚ ᱜᱟᱱᱟᱝ ᱚᱞ ᱠᱟᱛᱮ ᱰᱚᱠᱴᱚᱨᱮᱴ ᱩᱯᱟᱫᱷᱤ ᱦᱚᱸᱭ ᱟᱢᱮᱴ ᱠᱮᱜᱼᱟ ᱾ 
ᱡᱟᱱᱟᱢ : - ᱠᱟᱨᱞ ᱦᱮᱱᱨᱤᱠ ᱢᱟᱨᱠᱥ ᱕ ᱢᱮ ᱑᱘᱑᱘, ᱛᱨᱤᱭᱮᱨ, ᱯᱨᱚᱥᱤᱭᱟ 
ᱜᱩᱨ ᱺ- ᱑᱔ ᱢᱟᱨᱪ ᱑᱘᱘᱓ (ᱵᱚᱭᱚᱥ ᱖᱔) ᱞᱚᱱᱰᱚᱱ ᱵᱨᱤᱴᱮᱱ 
ᱫᱷᱚᱨᱚᱢ ᱢᱟᱱᱟᱣ ᱺ- ᱠᱮᱨᱮᱥᱛᱟᱱ, ᱛᱟᱭᱚᱢ ᱛᱮ ᱫᱷᱚᱨᱚᱢ ᱮ ᱵᱟ.ᱜᱤᱭᱟᱫᱼᱟ (ᱵᱮᱼᱫᱷᱚᱨᱚᱢ) 
ᱡᱤᱭᱚᱱ ᱜᱚᱛᱮ (ᱮᱨᱟ) ᱺ- ᱡᱮᱱᱤ ᱣᱮᱥᱴᱯᱷᱮᱞᱚᱱ
ᱥᱮᱪᱮᱫ ᱥᱟ.ᱛ ᱠᱮᱫ ᱛᱟᱭᱚᱢ ᱑᱘᱔᱒ ᱨᱮ ᱢᱟᱨᱠᱥ ᱤᱱᱟ. ᱥᱮᱨᱢᱟ ᱜᱮ ᱠᱳᱞᱳᱱ ᱠᱷᱚᱱ ᱯᱟᱨᱥᱟᱞᱚᱜ ᱠᱟᱱ "ᱨᱟᱭᱱᱮᱥ ᱡᱤᱛᱩᱝ", ᱨᱮ ᱯᱩᱭᱞᱩ ᱚᱱᱚᱞᱤᱭᱟ. ᱟᱨ ᱤᱱᱟ. ᱛᱟᱭᱚᱢ ᱥᱟᱯᱲᱮᱛ ᱞᱮᱠᱟᱛᱮᱭ ᱥᱮᱞᱮᱫ ᱮᱱᱟ ᱾ ᱤᱠᱷᱟ.ᱱ ᱦᱩᱞᱥᱟ.ᱭ ᱦᱩᱫᱤᱥ ᱯᱟᱥᱱᱟᱣ ᱠᱷᱟ.ᱛᱤᱨ ᱑᱕ ᱪᱟᱸᱫᱚ ᱛᱟᱭᱚᱢ ᱑᱘᱔᱓ ᱨᱮ ᱚᱱᱟ ᱯᱟᱛᱷᱟᱢ ᱯᱟᱨᱥᱟᱞᱚᱜ ᱫᱚ ᱦᱟ.ᱯᱤ ᱦᱚᱪᱚ ᱠᱟᱫᱼᱟ ᱠᱚ ᱾ ᱢᱟᱨᱠᱥ ᱯᱮᱨᱤᱥ ᱮ ᱪᱟᱞᱟᱣ ᱮᱱᱟ, ᱚᱸᱰᱮ ᱩᱱᱤ "ᱫᱚᱥ ᱯᱷᱨᱟᱱᱡᱚᱪ" ᱡᱟᱨᱵᱩᱥᱚᱨ ᱪᱤᱴᱷᱤ ᱨᱮ ᱦᱤᱜᱮᱞ ᱨᱮᱭᱟᱜ ᱱᱚᱭᱛᱤᱠ ᱥᱟᱱᱟᱥ ᱪᱮᱛᱟᱱ ᱨᱮ ᱟ.ᱰᱤᱜᱟᱱ ᱥᱟᱛᱟᱢ ᱮ ᱚᱞ ᱠᱮᱜᱼᱟ ᱾ ᱑᱘᱔᱕ ᱨᱮ ᱩᱱᱤ ᱯᱷᱨᱟᱱᱥ ᱠᱷᱚᱱ ᱚᱰᱚᱠ ᱦᱚᱪᱚ ᱠᱟᱛᱮ ᱵᱨᱩᱥᱮᱞᱥ ᱮ ᱪᱟᱞᱟᱣ ᱮᱱᱟ ᱾ ᱟᱨ ᱚᱸᱰᱮ ᱜᱮ ᱩᱱᱤ ᱫᱚ ᱡᱚᱨᱢᱟᱱᱤ ᱨᱤᱱ ᱢᱩᱞᱤᱭᱟ. ᱜᱟᱶᱛᱟ ᱟᱨ "ᱠᱚᱢᱭᱩᱱᱤᱥᱴ ᱞᱤᱜᱽ" ᱵᱮᱱᱟᱣ ᱨᱮ ᱟ.ᱰᱮ ᱪᱩᱦᱩᱞ ᱮ ᱥᱮᱞᱮᱫ ᱮᱱᱟ ᱾ ᱑᱘᱔᱗ ᱨᱮ ᱮᱡᱮᱸᱞᱥ ᱥᱟᱞᱟᱜ 'ᱚᱸᱛᱚᱨᱟᱥᱴᱨᱤᱭᱚ ᱥᱚᱢᱟᱡᱽᱵᱟᱫᱽ' ᱯᱩᱭᱞᱩ ᱩᱪᱷᱟ.ᱱ ᱥᱟᱠᱟᱢ (ᱠᱚᱢᱭᱩᱱᱤᱥᱴ ᱢᱟᱱᱤᱯᱷᱮᱥᱴᱳ) ᱯᱟᱨᱥᱟᱞ ᱠᱮᱜᱼᱟ ᱾
᱑᱘᱔᱘ ᱨᱮ ᱢᱟᱨᱠᱥ ᱫᱚ ᱟᱨᱦᱚᱸ ᱠᱳᱞᱳᱱ ᱨᱮ 'ᱱᱮᱣᱮ ᱨᱟᱭᱱᱤᱥ ᱡᱤᱛᱩᱝ' ᱨᱮᱭᱟᱜ ᱯᱟᱨᱥᱟᱞ ᱮ ᱮᱛᱚᱦᱚᱵ ᱨᱩᱣᱟ.ᱲ ᱠᱮᱜᱼᱟ ᱾ ᱟᱨ ᱟᱡ ᱦᱚᱛᱮᱛᱮ ᱡᱚᱨᱢᱟᱱᱤ ᱫᱚ ᱥᱚᱢᱟᱡᱽᱵᱟᱫᱤ ᱠᱨᱟᱱᱛᱤ ᱨᱮᱭᱟᱜ ᱥᱟᱱᱫᱮᱥ ᱮᱢ ᱮ ᱮᱛᱚᱦᱚᱵ ᱠᱮᱜᱼᱟ ᱾ ᱑᱘᱔᱙ ᱨᱮ ᱱᱚᱣᱟ ᱠᱟ.ᱭ ᱠᱷᱟ.ᱛᱤᱨ ᱜᱮ ᱯᱨᱚᱥᱟ ᱠᱷᱚᱱ ᱠᱚ ᱚᱰᱚᱠ ᱜᱤᱰᱤ ᱠᱟᱫᱮᱭᱟ ᱾ ᱩᱱᱤ ᱯᱮᱨᱤᱥ ᱥᱮᱫ ᱛᱮ ᱞᱚᱱᱰᱚᱱ ᱮ ᱪᱟᱞᱟᱣ ᱮᱱᱟ ᱟᱨ ᱡᱤᱭᱚᱱ ᱛᱟᱦᱮᱸᱱ ᱵᱷᱳᱨ ᱚᱸᱰᱮ ᱜᱮᱭ ᱛᱟᱦᱮᱸ ᱮᱱᱟ ᱾ ᱞᱚᱱᱰᱚᱱ ᱨᱮ ᱡᱚᱛᱚ ᱠᱷᱚᱱ ᱢᱟᱬᱟᱝ ᱨᱮ ᱩᱱᱤ "ᱠᱚᱢᱭᱩᱱᱤᱥᱴ ᱞᱤᱜᱽ" ᱛᱷᱟᱯᱚᱱ ᱞᱟ.ᱜᱤᱫ ᱮ ᱠᱩᱨᱩᱢᱩᱴᱩ ᱠᱮᱜᱼᱟ ᱾ ᱤᱠᱷᱟ.ᱱ ᱱᱚᱣᱟ ᱵᱷᱟᱺᱜᱩᱲ ᱮᱱ ᱛᱟᱭᱟ ᱾ ᱢᱩᱪᱟ.ᱫ ᱨᱮ ᱢᱟᱨᱠᱥ ᱫᱚ ᱱᱚᱣᱟ ᱨᱟ.ᱯᱩᱫ ᱛᱮ ᱦᱩᱭ ᱟᱫᱮᱭᱟ ᱾ ᱩᱱᱤᱭᱟᱜ ᱱᱮᱣᱮ ᱨᱟᱭᱱᱤᱥ ᱡᱤᱛᱩᱝ ᱫᱚ ᱠᱷᱟ.ᱞᱤ ᱛᱩᱨᱩᱭ ᱮᱞᱮᱞ ᱨᱮ ᱚᱰᱚᱠ ᱠᱟᱛᱮ ᱴᱷᱟᱠᱮᱫ ᱨᱩᱣᱟ.ᱲ ᱮᱱᱟ ᱾ 
ᱛᱮᱥᱟᱨ ᱟᱞᱮᱠᱡᱟᱱᱰᱟᱨ ᱟᱨᱵᱟᱝ ᱟᱞᱮᱠᱡᱟᱱᱰᱟᱨ ᱫᱚ ᱜᱨᱮᱴ ᱫᱚ ᱥᱮᱫᱟᱭ ᱜᱨᱤᱠ ᱨᱮᱱᱟᱜ ᱢᱟᱥᱤᱰᱚᱱᱤᱭᱟ ᱨᱤᱱᱤᱡ ᱨᱟᱡᱟᱭ ᱛᱟᱦᱮᱸ ᱠᱟᱱᱟ ᱾ ᱓᱐ ᱥᱮᱨᱢᱟ ᱵᱚᱭᱚᱥ ᱨᱮᱜᱮ ᱟᱹᱰᱤ ᱢᱟᱨᱟᱝ ᱯᱚᱱᱚᱛ ᱮ ᱟᱹᱭᱫᱟᱹᱨ ᱞᱮᱫ ᱛᱟᱦᱮᱸᱫ ᱾ ᱟᱡᱟᱜ ᱑᱖ ᱥᱮᱨᱢᱟ ᱵᱚᱭᱚᱥ ᱦᱩᱭ ᱞᱮᱱ ᱚᱠᱛᱚ ᱨᱮ ᱛᱷᱨᱟᱥᱤᱭᱟ ᱨᱮ ᱵᱤᱫᱽᱨᱚᱦᱚ ᱦᱣᱭ ᱞᱮᱱ ᱛᱟᱦᱮᱸᱫ ᱾ ᱱᱚᱶᱟ ᱫᱟᱨᱟᱢ ᱞᱟᱹᱜᱤᱫ ᱟᱡ ᱵᱷᱟᱹᱨᱭᱟᱹ ᱠᱚ ᱮᱢᱟᱫ ᱫᱮ ᱛᱟᱦᱮᱸᱫ ᱾ ᱩᱱ ᱚᱠᱛᱚ ᱨᱮ ᱫᱚ ᱯᱷᱤᱞᱤᱯ ᱵᱟᱨᱦᱮ ᱨᱮ ᱛᱟᱦᱮᱸ ᱠᱟᱱᱟ ᱾ ᱟᱞᱮᱠᱡᱟᱱᱰᱟᱨ ᱫᱚ ᱵᱤᱫᱽᱨᱚᱦᱚ ᱫᱟᱨᱟᱢ ᱥᱟᱶᱛᱮ ᱵᱤᱫᱽᱨᱚᱦᱤ ᱠᱚᱣᱟᱜ ᱧᱩᱢᱟᱱ ᱴᱷᱟᱶ ᱠᱚ ᱟᱹᱭᱫᱟᱹᱨ ᱠᱟᱛᱮ ᱟᱞᱮᱠᱡᱟᱱᱰᱨᱟ ᱯᱚᱞᱤᱥ ᱧᱩᱛᱩᱢ ᱛᱮᱭ ᱧᱩᱛᱩᱢ ᱞᱮᱫ ᱛᱟᱦᱮᱸᱫ ᱾ 
[᱑]
ᱠᱷᱨᱤᱥᱴᱚᱯᱩᱨᱵᱚ ᱓᱕᱖ ᱡᱩᱞᱟᱭ ᱒᱐ ᱨᱮ ᱯᱮᱞᱟ ᱧᱩᱛᱩᱢᱟᱱ ᱴᱷᱟᱶ ᱨᱮᱭ ᱡᱟᱣᱟᱢ ᱞᱮᱱ ᱛᱟᱦᱮᱸᱫ ᱾ ᱮᱸᱜᱟᱛ ᱚᱞᱤᱢᱯᱤᱭᱟᱥ ᱟᱨ ᱟᱯᱟᱛ ᱫᱚ ᱥᱚᱢᱨᱟᱴ ᱯᱷᱤᱞᱤᱯ ᱫᱚᱥᱟᱨ ᱾ ᱑᱓ ᱥᱮᱨᱢᱟ ᱵᱚᱭᱚᱥ ᱨᱮ ᱩᱱᱤ ᱫᱚ ᱢᱟᱨᱟᱝ ᱥᱟᱱᱟᱥᱤᱭᱟᱹ ᱟᱨᱤᱥᱴᱚᱴᱚᱞ  ᱴᱷᱮᱱ ᱠᱷᱚᱱ ᱥᱟᱬᱮᱥ, ᱥᱟᱱᱟᱥᱤ ᱟᱨ ᱨᱟᱱ ᱢᱩᱨᱜᱟᱹᱱ ᱮ ᱥᱮᱪᱮᱫ ᱞᱮᱱ ᱛᱟᱦᱮᱸᱫ ᱾ [᱒]
ᱟᱡᱟᱜ ᱒᱐ ᱥᱮᱨᱢᱟ ᱵᱚᱭᱚᱥ ᱦᱩᱭ ᱟᱠᱟᱱ ᱚᱠᱛᱚ ᱨᱮ ᱜᱮ ᱟᱡᱤᱡ ᱟᱯᱟᱛ ᱯᱷᱤᱞᱤᱯ ᱫᱚ ᱠᱚ ᱜᱚᱡ ᱞᱮᱫᱮ ᱛᱟᱦᱮᱸᱫ ᱾ ᱚᱱᱟᱛᱮ ᱟᱡ ᱫᱚ ᱨᱟᱡᱽ ᱜᱟᱹᱫᱤ ᱨᱮ ᱫᱩᱲᱩᱵ ᱦᱩᱭ ᱟᱫᱮᱭᱟ | ᱢᱤᱫ ᱟᱹᱰᱤ ᱫᱟᱲᱮᱭᱟᱱ ᱯᱷᱟᱹᱫᱽ ᱜᱚᱴ ᱵᱮᱱᱟᱣ ᱠᱟᱛᱮ ᱫᱤᱥᱚᱢ ᱡᱩᱛᱠᱟᱹᱨ ᱮ ᱮᱦᱚᱵ ᱞᱮᱫ ᱛᱟᱦᱮᱸᱫ ᱾ ᱟᱡᱟᱜ ᱯᱷᱟᱹᱫᱽ ᱜᱚᱴ ᱨᱮ ᱓᱐ ᱥᱟᱥᱟᱭ ᱡᱟᱸᱜᱟᱱ ᱯᱷᱟᱹᱫᱽ ᱟᱨ ᱢᱚᱬᱮ ᱥᱟᱥᱟᱭ ᱥᱟᱫᱚᱢ ᱫᱮᱡ ᱯᱷᱟᱹᱫᱽ ᱠᱚ ᱛᱟᱦᱮᱸ ᱠᱟᱱ ᱛᱟᱭᱟ ᱾ ᱩᱱᱠᱩ ᱢᱩᱸᱫᱽ ᱠᱷᱚᱱ ᱤᱧᱡᱤᱱᱤᱭᱟᱹᱨ, ᱥᱟᱬᱮᱥᱤᱭᱟᱹ ᱥᱚᱨᱵᱷᱮᱭᱚᱨ ᱟᱨ ᱱᱟᱜᱟᱢᱩᱭᱟᱹ ᱠᱚ ᱛᱟᱦᱮᱸ ᱠᱟᱱᱟ ᱾ ᱮᱛᱚᱦᱚᱵ ᱵᱟᱨ ᱥᱮᱨᱢᱟ ᱵᱷᱤᱛᱤᱨ ᱨᱮᱜᱮ ᱯᱚᱨᱥᱩᱭᱟᱱ ᱠᱚ ᱦᱮᱨᱟᱣ ᱠᱟᱛᱮ ᱮᱥᱤᱭᱟ ᱢᱟᱭᱱᱚᱨ ᱨᱮᱱᱟᱜ ᱯᱟᱪᱷᱮ ᱥᱮᱦᱮᱫ ᱟᱨ ᱮᱛᱚᱢ ᱥᱮᱦᱮᱫ ᱠᱚ ᱟᱠᱚᱴ ᱞᱮᱫ ᱛᱟᱦᱮᱸᱫ ᱾ ᱚᱱᱟ ᱛᱟᱭᱚ ᱠᱚᱧᱮ ᱥᱮᱦᱮᱫ ᱚᱛᱟᱞᱟ ᱫᱚᱨᱭᱟ ᱥᱩᱯᱩᱨ ᱥᱟᱶᱛᱮ ᱜᱟᱡᱟ ᱟᱨ ᱤᱡᱤᱯᱴ ᱠᱚ ᱫᱚᱠᱷᱚᱞ ᱞᱮᱫ ᱛᱟᱦᱮᱸᱫ ᱾ ᱚᱸᱰᱮ ᱥᱟᱢᱟᱝ ᱥᱮᱦᱮᱫ ᱴᱟᱭᱜᱨᱤᱥ ᱜᱟᱰᱟ ᱦᱟᱹᱵᱤᱡ ᱮ ᱥᱮᱴᱮᱨ ᱞᱮᱱ ᱛᱟᱦᱮᱸᱫᱽ ᱾ ᱚᱱᱟ ᱛᱟᱭᱚᱢ ᱠᱷᱨᱤᱥᱴᱚᱯᱩᱨᱵᱚ ᱓᱓᱑ ᱥᱟᱞᱮ ᱨᱮ ᱟᱨ ᱫᱚᱦᱲᱟ ᱯᱚᱨᱥᱤᱭᱟᱱ ᱠᱚ ᱪᱮᱛᱟᱱ ᱨᱮ ᱦᱟᱢᱞᱟ ᱠᱟᱛᱮ ᱨᱟᱡᱽᱜᱟᱲ ᱵᱟᱵᱤᱞᱚᱱ ᱦᱚᱸᱭ ᱫᱚᱠᱷᱚᱞ ᱞᱮᱫ ᱛᱟᱦᱮᱸᱫ ᱾ ᱥᱤᱱᱫᱷᱩ ᱜᱟᱰᱟ ᱯᱟᱨᱚᱢ ᱠᱟᱛᱮ ᱛᱚᱠᱷᱭᱚᱥᱤᱲᱟ ᱫᱚᱠᱷᱚᱞ ᱞᱟᱹᱜᱤᱫ ᱮ ᱨᱤᱠᱟᱹ ᱞᱮᱫ ᱛᱟᱦᱮᱸᱫ ᱾ ᱢᱮᱱᱠᱷᱟᱱ ᱥᱤᱧᱚᱛᱤᱭᱟᱹ ᱨᱟᱡᱟ ᱯᱩᱨᱩ ᱥᱟᱶ ᱟᱡᱟᱜ ᱛᱩᱯᱩᱫ ᱦᱩᱭ ᱞᱮᱱ ᱛᱟᱦᱮᱸᱫ ᱾ ᱛᱟᱭᱚᱢ ᱯᱩᱨᱩ ᱫᱚ ᱟᱡ ᱛᱮᱜᱮᱭ ᱛᱤᱨᱩᱵ ᱞᱮᱱ ᱛᱟᱦᱮᱸᱫ ᱾ ᱤᱨᱟᱹᱞ ᱥᱮᱨᱢᱟ ᱨᱮᱱᱟᱜ ᱦᱩᱞᱥᱟᱹᱭ ᱛᱟᱭᱚᱢ ᱟᱡ ᱫᱚ ᱟᱹᱰᱤ ᱢᱟᱨᱟᱝ ᱯᱚᱱᱚᱛ ᱨᱤᱱᱤᱡ ᱟᱹᱭᱫᱟᱹᱨᱤᱭᱟᱹᱭ ᱦᱩᱭ ᱞᱮᱱ ᱛᱟᱦᱮᱸᱫ ᱾ ᱩᱱᱤ ᱫᱚ ᱯᱷᱟᱹᱫᱽ ᱫᱩᱞᱟᱹᱲᱤᱭᱟᱹ ᱨᱟᱡᱟᱭ ᱛᱟᱦᱮᱸ ᱠᱟᱱᱟ ᱾ ᱛᱩᱯᱩᱫ ᱨᱮ ᱜᱷᱟᱹᱞ ᱟᱠᱟᱱ ᱯᱷᱟᱹᱫᱽ ᱠᱚᱣᱟᱜ ᱨᱩᱣᱟᱹ ᱦᱟᱹᱥᱩ ᱠᱟᱛᱷᱟᱭ ᱵᱩᱡᱷᱟᱹᱣᱮᱫ ᱛᱟᱦᱮᱸᱫ ᱱᱤᱡᱮ ᱛᱮᱜᱮ ᱥᱮᱱ ᱠᱟᱛᱮ ᱾ ᱪᱷᱚᱠᱢᱚᱠ ᱟᱨ ᱨᱟᱹᱥᱠᱟᱹ ᱯᱮᱨᱮᱡ ᱡᱤᱭᱚᱱ ᱮ ᱠᱷᱟᱸᱰᱟᱣᱮ ᱥᱟᱶᱛᱮ ᱟᱞᱮᱠᱡᱟᱱᱰᱟᱨ ᱫᱚ ᱟᱹᱰᱤ ᱡᱩᱨ ᱯᱟᱹᱣᱨᱟᱹᱭ ᱧᱩᱭᱮᱫ ᱛᱟᱦᱮᱸᱫ ᱾ ᱱᱚᱶᱟ ᱨᱟᱹᱜᱤ ᱛᱮ ᱟᱡᱤᱡ ᱥᱩᱯᱩᱨ ᱥᱟᱶᱛᱮᱱᱤᱡ ᱠᱞᱟᱭᱤᱴᱥ ᱫᱚᱭ ᱜᱚᱡ ᱞᱮᱫᱮ ᱛᱟᱦᱮᱸᱫ ᱾ ᱠᱷᱨᱤᱥᱚᱴᱚᱯᱩᱨᱵᱚ ᱓᱓᱒ ᱥᱟᱞᱮ ᱨᱮ ᱢᱮᱞᱮᱨᱤᱭᱟᱹ ᱨᱩᱣᱟᱹ ᱧᱟᱢ ᱞᱮᱫᱮᱭᱟ ᱾ ᱠᱷᱨᱤᱥᱴᱚᱯᱩᱨᱵᱚ ᱓᱒᱓ ᱥᱟᱞᱮ  ᱡᱩᱱ ᱑᱓ ᱢᱟᱹᱦᱤᱛ ᱨᱮᱭ ᱜᱩᱨ ᱞᱮᱱ ᱛᱟᱦᱮᱸᱫ ᱾ [᱓] [᱔][᱕]
ᱡᱚᱵᱟᱦᱚᱨᱞᱟᱞ ᱱᱮᱦᱨᱩ (ᱱᱚᱵᱷᱮᱢᱵᱚᱨ ᱑᱔, ᱑᱘᱘᱙ - ᱢᱮ ᱒᱗, ᱑᱙᱖᱔ ) ᱵᱷᱟᱨᱚᱛ ᱨᱤᱱᱤᱡ ᱯᱩᱭᱞᱩ ᱢᱟᱨᱟᱝᱢᱚᱸᱛᱨᱤᱭ ᱛᱟᱦᱮᱸ ᱠᱟᱱᱟ ᱾ ᱟᱨ ᱯᱷᱩᱨᱜᱟ.ᱞᱚᱜ ᱢᱟᱬᱟᱝ ᱟᱨ ᱛᱟᱭᱚᱢ ᱛᱮᱦᱚᱸ ᱵᱷᱟᱨᱚᱛᱤᱭᱟ. ᱨᱟᱡᱽᱟ.ᱨᱤ ᱨᱮ ᱛᱟᱞᱢᱟ ᱦᱚᱲ ᱜᱮᱭ ᱛᱟᱦᱮᱸ ᱠᱟᱱᱟ ᱾ ᱢᱚᱦᱟᱛᱢᱟ ᱜᱟᱺᱫᱷᱤᱭᱟᱜ ᱧᱮᱞ ᱡᱚᱛᱚᱱ ᱨᱮ ᱵᱷᱟᱨᱚᱛᱤᱭᱟ. ᱟ.ᱯᱱᱟ.ᱛ ᱦᱩᱞᱥᱟ.ᱭ ᱨᱮ ᱡᱚᱛᱚ ᱠᱷᱚᱱ ᱢᱟᱨᱟᱝ ᱱᱮᱛᱟ ᱨᱩᱯᱨᱮ ᱴᱷᱟᱶ ᱮ ᱟᱢᱮᱴ ᱠᱮᱜᱼᱟ ᱟᱨ ᱩᱱᱠᱩ ᱫᱚ ᱑᱙᱔᱗ ᱨᱮ ᱵᱷᱟᱨᱚᱛ ᱫᱚ ᱢᱤᱫ ᱟ.ᱯᱱᱟ.ᱛ ᱨᱟᱥᱴᱨᱚ ᱞᱮᱠᱟᱛᱮ ᱛᱷᱟᱯᱚᱱ ᱠᱷᱚᱱ ᱮᱛᱚᱦᱚᱵ ᱠᱟᱛᱮ ᱑᱙᱖᱔ ᱟᱡᱟᱜ ᱜᱩᱡᱩᱜ ᱫᱷᱟ.ᱵᱤᱡ ᱵᱷᱟᱨᱚᱛ ᱮ ᱥᱟᱥᱚᱱ ᱠᱮᱜᱼᱟ ᱾  ᱡᱚᱵᱟᱦᱚᱨᱞᱟᱞ ᱱᱮᱦᱨᱩ ᱫᱚ ᱵᱷᱟᱨᱚᱛᱤᱭᱟ. ᱜᱤᱫᱽᱨᱟ. ᱠᱚᱫᱚ ᱪᱟᱪᱟ ᱱᱮᱦᱨᱩ ᱢᱮᱱᱛᱮ ᱠᱚ ᱢᱮᱛᱟᱭᱟ ᱾[᱑][᱒]
ᱯᱷᱩᱨᱜᱟ.ᱞ ᱵᱷᱟᱨᱚᱛ ᱨᱤᱱᱤᱡ ᱯᱩᱭᱞᱩ ᱢᱟᱨᱟᱝ ᱢᱚᱱᱛᱨᱤᱭᱟᱜ ᱯᱚᱫᱽ ᱥᱟᱸᱵᱽᱲᱟᱣ ᱞᱟ.ᱜᱤᱫ ᱠᱚᱸᱜᱽᱨᱮᱥ ᱦᱚᱛᱮᱛᱮ ᱱᱮᱦᱨᱩᱭ ᱵᱟᱪᱷᱚᱱ ᱮᱱᱟ, ᱡᱩᱫᱤ ᱦᱚᱸ ᱧᱮᱞ ᱡᱚᱛᱚᱱ ᱨᱮᱭᱟᱜ ᱠᱩᱠᱞᱤ ᱟ.ᱰᱤ ᱢᱟᱬᱟᱝ ᱑᱙᱔᱑ ᱨᱮᱜᱮ ᱥᱚᱞᱦᱮ ᱥᱩᱭ ᱞᱮᱱ ᱛᱟᱦᱮᱸᱫ, ᱛᱤᱱ ᱡᱚᱦᱚᱜ ᱜᱟᱱᱫᱷᱤᱡᱤ ᱱᱮᱦᱨᱩ ᱫᱚ ᱟᱡᱤᱡ ᱨᱟᱡᱽᱟ.ᱨᱤᱭᱟ. ᱜᱟᱬᱟ/ᱣᱟᱨᱤᱥ ᱟᱨ ᱪᱮᱛᱟᱱ ᱟᱺᱜᱤᱵᱷᱟ.ᱨᱤᱭᱟ. ᱞᱮᱠᱟᱛᱮᱭ ᱟᱯᱱᱟᱨ ᱠᱮᱫᱮᱭᱟ ᱾ ᱢᱟᱨᱟᱝ ᱢᱚᱱᱛᱨᱤ ᱨᱩᱯ ᱨᱮ ᱱᱩᱭ ᱵᱷᱟᱨᱚᱛ ᱨᱮᱭᱟᱜ ᱠᱩᱠᱢᱩ ᱡᱚ ᱵᱟᱦᱟ ᱦᱚᱪᱚᱭ ᱞᱟ.ᱜᱤᱫ ᱮ ᱨᱮᱞᱟᱣ ᱮᱱᱟ ᱾ ᱵᱷᱟᱨᱚᱛ ᱨᱮᱭᱟᱜ ᱥᱚᱢᱵᱤᱫᱷᱟᱱ ᱑᱙᱕᱐ ᱠᱷᱚᱱ ᱚᱫᱷᱤᱱᱤᱭᱚᱢᱤᱛ ᱦᱩᱭ ᱮᱱᱟ ᱾ ᱡᱟᱦᱟᱸ ᱛᱟᱭᱚᱢ ᱩᱱᱤ ᱠᱟ.ᱣᱰᱤ-ᱟ.ᱨᱤ, ᱥᱟᱶᱛᱟᱨᱤ, ᱟᱨ ᱨᱟᱡᱽᱼᱟ.ᱨᱤ ᱥᱩᱫᱷᱟ.ᱨ ᱞᱟ.ᱜᱤᱫ ᱢᱤᱫ ᱯᱚᱨᱛᱚᱱ ᱮ ᱮᱛᱚᱦᱚᱵ ᱠᱮᱜᱼᱟ ᱾ 
ᱱᱮᱦᱨᱩᱣᱟᱜ ᱛᱟ.ᱨᱤ ᱨᱮ ᱠᱚᱸᱜᱽᱨᱮᱥ ᱫᱤᱥᱚᱢ ᱟᱨ ᱯᱚᱱᱚᱛ ᱯᱟᱦᱴᱟ ᱵᱟᱪᱷᱱᱟᱣ ᱨᱮ ᱟ.ᱰᱤ ᱥᱚᱨᱮᱥ ᱠᱟ.ᱢᱤ ᱥᱚᱫᱚᱨ ᱥᱟᱶᱛᱮ ᱑᱙᱕᱑, ᱑᱙᱕᱗ ᱟᱨ ᱑᱙᱖᱒ ᱨᱮᱦᱚᱸ ᱞᱮᱛᱟᱲ ᱵᱟᱪᱷᱚᱱ ᱨᱮᱠᱚ ᱡᱤᱛᱠᱟ.ᱨ ᱮᱱᱟ ᱾ ᱡᱟᱦᱟᱸ ᱫᱚ ᱡᱚᱛᱚ ᱦᱚᱲ ᱟᱯᱱᱟᱨ ᱫᱟᱲᱮᱭᱟᱜ ᱞᱮᱠᱟᱱ ᱨᱟᱡᱽᱟ.ᱨᱤ ᱫᱚᱞ ᱞᱮᱠᱟᱛᱮ ᱵᱤᱠᱱᱟ.ᱣ ᱮᱱᱟ ᱾ ᱩᱱᱤᱭᱟᱜ ᱢᱩᱪᱟ.ᱫ ᱥᱮᱨᱢᱟ ᱨᱮ ᱨᱟᱡᱽᱟ.ᱨᱤᱭᱟᱜ ᱮᱴᱠᱮᱴᱚᱬᱮ ᱟᱨ ᱑᱙᱖᱒ ᱨᱮᱭᱟᱜ ᱪᱤᱱᱼᱵᱷᱟᱨᱚᱛ ᱞᱟ.ᱰᱷᱟ.ᱭ ᱨᱮ ᱩᱱᱤᱭᱟᱜ ᱛᱟ.ᱨᱤ ᱨᱮ ᱵᱟᱝ ᱜᱟᱱ ᱞᱮᱱ ᱨᱮᱦᱚᱸ ᱩᱱᱤ ᱵᱷᱟᱨᱚᱛ ᱨᱤᱱ ᱦᱚᱲ ᱠᱚ ᱛᱟᱞᱟᱨᱮ ᱟ.ᱰᱤ ᱜᱚᱨᱚᱡᱽ ᱟᱱ ᱦᱚᱲ ᱞᱮᱠᱟᱜᱮ ᱴᱷᱟᱶ ᱟᱢᱮᱴ ᱨᱮᱭ ᱛᱟᱦᱮᱸ ᱮᱱᱟ ᱾ ᱵᱷᱟᱨᱚᱛ ᱨᱮ ᱟᱡᱟᱜ ᱡᱟᱱᱟᱢ ᱢᱟᱦᱟᱸ ᱫᱚ "ᱜᱤᱫᱽᱨᱟ. ᱢᱟᱦᱟᱸ"  ᱞᱮᱠᱟᱛᱮ ᱢᱟᱱᱟᱣ ᱦᱩᱭᱩᱜ ᱠᱟᱱᱟ ᱾ 
ᱡᱚᱵᱟᱦᱚᱨᱞᱟᱞ ᱱᱮᱦᱨᱩᱣᱟᱜ ᱡᱟᱱᱟᱢ ᱫᱚ ᱑᱔ ᱱᱚᱵᱷᱮᱢᱵᱚᱨ ᱑᱘᱘᱙ ᱨᱮ ᱵᱨᱤᱴᱤᱥ ᱵᱷᱟᱨᱚᱛ ᱨᱮᱭᱟᱜ ᱟᱞᱟᱦᱟᱵᱟᱫᱽ ᱨᱮ ᱦᱩᱭ ᱞᱮᱱᱟ ᱾ ᱟᱡ ᱵᱟᱵᱟᱦᱟᱜ ᱧᱩᱛᱩᱢ ᱫᱚ ᱢᱳᱛᱤᱞᱟᱞ ᱱᱮᱦᱨᱩ,  (᱑᱘᱖᱑ ᱼ ᱑᱙᱓᱑) ᱾ ᱟᱭᱳ ᱧᱩᱛᱩᱢ ᱫᱚ ᱥᱣᱚᱨᱩᱯᱟ ᱱᱮᱦᱮᱨᱩ , ᱮᱨᱟ ᱧᱩᱛᱩᱢ ᱫᱚ ᱠᱚᱢᱚᱲᱟ ᱱᱮᱦᱮᱨᱩ ᱾ ᱢᱤᱫ ᱠᱤᱥᱟ.ᱬ ᱵᱟᱨᱤᱥᱴᱚᱨ ᱡᱟᱦᱟᱸᱭ ᱫᱚ ᱠᱟ.ᱥᱢᱤᱨᱤᱭᱟ. ᱯᱚᱸᱰᱤᱛ ᱥᱚᱢᱩᱫᱟᱭ ᱠᱷᱚᱱ ᱮ ᱛᱟᱦᱮᱸ ᱠᱟᱱᱟ ᱾[᱓]  ᱯᱷᱩᱨᱜᱟ.ᱞ ᱦᱩᱞ ᱚᱠᱛᱚ ᱨᱮ ᱵᱷᱟᱨᱚᱛᱤᱭᱟ. ᱨᱟᱥᱴᱨᱤᱭᱚ ᱠᱚᱸᱜᱽᱨᱮᱥ ᱨᱮᱱᱤᱡ ᱵᱟᱨ ᱫᱷᱟᱣ ᱯᱟᱨᱥᱮᱛ ᱞᱮᱠᱟᱛᱮᱭ ᱵᱟᱪᱷᱚᱱ ᱮᱱᱟ ᱾ ᱟᱡ ᱟᱭᱳ ᱫᱚ ᱥᱣᱚᱨᱩᱯᱨᱟᱱᱤ ᱛᱷᱩᱥᱩ (᱑᱘᱖᱘ ᱼ ᱑᱙᱓᱘), ᱡᱟᱦᱟᱸ ᱫᱚ ᱞᱟᱦᱳᱨ ᱨᱮ ᱵᱚᱥᱠᱚᱫ ᱟᱠᱟᱱ ᱢᱤᱫ ᱧᱩᱛᱩᱢᱟᱱ ᱵᱟᱵᱽᱬᱮ ᱜᱷᱟᱨᱚᱸᱡᱽ ᱠᱷᱚᱱ ᱮ ᱛᱟᱦᱮᱸ ᱠᱟᱱᱟ ᱾ ᱢᱳᱛᱤᱞᱟᱞ ᱤᱡ ᱫᱚᱥᱟᱨ ᱮᱨᱟᱭ ᱛᱟᱦᱮᱸ ᱠᱟᱱᱟ ᱾ ᱯᱩᱭᱞᱩ ᱮᱨᱟ ᱫᱚ ᱜᱤᱫᱽᱨᱟ. ᱡᱟᱱᱟᱢ ᱚᱠᱛᱚ ᱨᱮᱭ ᱜᱚᱡ ᱦᱟ.ᱴᱤᱧ ᱞᱮᱱᱟ ᱾ ᱡᱚᱵᱟᱦᱚᱨᱞᱟᱞ ᱫᱚ ᱯᱮ ᱦᱚᱲ ᱜᱤᱫᱽᱨᱟ. ᱠᱷᱚᱱ ᱡᱚᱛᱚ ᱠᱷᱚᱱ ᱢᱟᱨᱟᱝ ᱵᱚᱭᱦᱟᱭ ᱛᱟᱦᱮᱸ ᱠᱟᱱᱟ ᱾ ᱟᱨ ᱵᱟᱨ ᱦᱚᱲ ᱫᱚ ᱠᱩᱲᱤ ᱠᱤᱱ ᱛᱟᱦᱮᱸ ᱠᱟᱱᱟ ᱾ ᱢᱟᱨᱟᱝ ᱫᱟ.ᱭ ᱫᱚ ᱵᱤᱡᱚᱭᱟ ᱞᱚᱠᱷᱢᱤ, ᱥᱚᱧᱡᱩᱠᱛᱚ ᱨᱟᱥᱴᱨᱚ ᱢᱚᱦᱟᱥᱚᱵᱷᱟ ᱨᱤᱱᱤᱡ ᱯᱩᱭᱞᱩ ᱛᱤᱨᱞᱟ. ᱯᱟᱨᱥᱮᱛ ᱮ ᱵᱮᱱᱟᱣ ᱮᱱᱟ ᱾ ᱡᱚᱛᱚ ᱠᱷᱚᱱ ᱦᱩᱰᱤᱧ ᱢᱤᱥᱨᱟ ᱠᱨᱩᱥᱱᱟ ᱦᱚᱴᱷᱤᱥᱤᱸᱝ, ᱢᱤᱫ ᱧᱩᱛᱩᱢᱟᱱ ᱚᱱᱚᱞᱤᱭᱟ.ᱭ ᱵᱮᱱᱟᱣ ᱮᱱᱟ ᱟᱨ ᱩᱱᱤ ᱟᱠᱚᱣᱟᱜ ᱜᱷᱟᱨᱚᱸᱡᱽ ᱥᱟᱶ ᱥᱟ.ᱜᱟ.ᱭ ᱟᱜ ᱟ.ᱰᱤᱜᱟᱱ ᱯᱚᱛᱚᱵ ᱯᱩᱛᱷᱤᱭ ᱚᱞ ᱠᱮᱜᱼᱟ ᱾
ᱟ.ᱰᱤ ᱦᱚᱲ ᱱᱚᱝᱞᱟ ᱠᱚ ᱩᱭᱦᱟ.ᱨ ᱟᱫᱚ ᱱᱮᱦᱨᱩ ᱫᱚ ᱮᱴᱟᱜ ᱱᱮᱛᱟ ᱠᱚ ᱛᱩᱞᱟ.ᱡᱚᱠᱷᱟ ᱨᱮᱫᱚ ᱵᱷᱟᱨᱚᱛ ᱨᱮᱭᱟᱜ ᱯᱷᱩᱨᱜᱟ.ᱞ ᱦᱩᱞ ᱞᱟ.ᱜᱤᱫ ᱫᱚ ᱟ.ᱰᱤ ᱠᱟ.ᱡ ᱜᱮ ᱮᱱᱮᱢ ᱢᱮᱱᱟᱜ ᱛᱟ.ᱠᱤᱱᱟ ᱾ ᱮᱰ ᱦᱚᱸ ᱜᱟᱱᱫᱷᱤᱡᱤ ᱫᱚ ᱩᱱᱤ ᱵᱷᱟᱨᱚᱛ ᱨᱮᱱᱤᱡ ᱯᱩᱭᱞᱩ ᱢᱟᱨᱟᱝ ᱢᱚᱱᱛᱨᱤᱭ ᱵᱮᱱᱟᱣ ᱠᱮᱫᱮᱭᱟ ᱾ 
ᱱᱮᱦᱨᱩ ᱫᱚ ᱢᱚᱦᱟᱛᱢᱟ ᱜᱟᱱᱫᱷᱤᱭᱤᱡ ᱨᱟᱡᱽᱟ.ᱨᱤ ᱟᱺᱜᱤᱵᱷᱟ.ᱨᱤᱭᱟ. ᱞᱮᱠᱟᱛᱮᱭ ᱢᱟᱱᱟᱣ ᱵᱟᱛᱟᱣᱜᱼᱟ ᱾ ᱜᱟᱱᱫᱷᱤᱡᱤ ᱴᱷᱮᱱ ᱱᱚᱶᱟ ᱫᱳᱥ ᱦᱚᱸ ᱞᱟᱫᱮᱜ ᱟᱫᱚ ᱩᱱᱤ ᱨᱟᱡᱽᱟ.ᱨᱤ ᱨᱮ ᱱᱮᱦᱨᱩ ᱢᱟᱬᱟᱝ ᱛᱮ ᱞᱟᱦᱟ ᱚᱪᱚᱭᱮ ᱞᱟ.ᱜᱤᱫ ᱠᱟ.ᱢᱤ  ᱫᱚ ᱥᱚᱨᱫᱟᱨ ᱵᱚᱞᱞᱚᱵᱽᱵᱷᱟᱭᱤ ᱯᱳᱴᱮᱞ ᱥᱟᱶᱛᱮ ᱟ.ᱰᱤᱜᱟᱱ ᱥᱚᱠᱷᱭᱚᱢ ᱱᱮᱛᱟ ᱠᱚᱣᱟᱜ ᱠᱩᱲᱟ.ᱭ ᱛᱮᱭ ᱛᱚᱨᱟᱣ ᱟᱠᱟᱜᱼᱟ ᱾ ᱵᱷᱟᱨᱚᱛ ᱯᱷᱩᱨᱜᱟ.ᱞ ᱨᱮᱭᱟᱜ ᱱᱟᱥᱮ ᱢᱟᱬᱟᱝ ᱠᱟᱛᱷᱟ ᱠᱚᱸᱜᱽᱨᱮᱥ ᱯᱟᱴᱤ ᱨᱤᱱᱤᱡ ᱯᱟᱨᱥᱮᱛ ᱵᱮᱱᱟᱵ ᱨᱮᱭᱟᱜ ᱠᱟᱛᱷᱟ ᱛᱟᱦᱮᱸ ᱠᱟᱱᱟ ᱾ ᱢᱮᱱᱟ ᱠᱚ ᱡᱟᱦᱟᱸᱭ ᱠᱚᱸᱜᱽᱨᱮᱥ ᱯᱟᱴᱤ ᱨᱤᱱᱤᱡ ᱯᱟᱨᱥᱮᱛ ᱮ ᱵᱮᱱᱟᱵᱼᱟ, ᱩᱱᱤᱜᱮ ᱯᱷᱩᱨᱜᱟ.ᱞ ᱵᱷᱟᱨᱚᱛ ᱨᱤᱱᱤᱡ ᱯᱩᱭᱞᱩ ᱢᱟᱨᱟᱝ ᱢᱚᱱᱛᱨᱤᱭ ᱦᱩᱭᱩᱜᱼᱟ ᱾ ᱱᱤᱭᱟ. ᱚᱠᱛᱚ ᱨᱮᱦᱚᱸ ᱜᱟᱸᱫᱷᱤᱡᱤ ᱫᱚ ᱡᱚᱵᱟᱦᱚᱨᱞᱟᱞ ᱱᱮᱦᱨᱩ ᱜᱮ ᱯᱟᱨᱥᱮᱛ ᱵᱮᱱᱟᱣ ᱮ ᱨᱮᱭᱟᱜ ᱮ ᱠᱩᱨᱩᱢᱩᱴᱩ ᱠᱮᱜᱼᱟ ᱾ [᱔]
https://web.archive.org/web/20151103174317/http://www.india-today.com/itoday/millennium/100people/nehru.html
https://archive.is/20110728032727/http://www.hinduonnet.com/fline/fl2120/stories/20041008000307600.htm
https://books.google.com/books?id=sI_I-jk8YWsC&dq=nehru+communalism&printsec=frontcover
http://www.saadigitalarchive.org/search/jawaharlal%20nehru
https://www.imdb.com/name/nm0624587/
http://purl.org/pressemappe20/folder/pe/012834
ᱥᱟᱶᱛᱟ ᱫᱚ ᱱᱚᱠᱟᱱ ᱢᱤᱫ ᱵᱮᱵᱚᱥᱛᱷᱟ ᱠᱟᱱᱟ ᱚᱠᱟᱨᱮ ᱫᱚ ᱟᱭᱢᱟ ᱞᱮᱠᱟᱱ ᱦᱚᱲ ᱛᱷᱚᱲᱟ ᱱᱤᱭᱚᱢ ᱠᱟᱹᱱᱩᱱ ᱵᱮᱱᱟᱣ ᱠᱟᱛᱮᱜ ᱢᱤᱫ ᱛᱮ ᱠᱚ ᱛᱟᱦᱮᱱᱟ᱾ ᱢᱟᱱᱣᱟ ᱛᱟᱞᱟ ᱨᱮ ᱟᱭᱢᱟ ᱦᱚᱲ ᱢᱤᱫ ᱠᱟᱛᱮᱜ ᱚᱞ ᱠᱟᱛᱮᱜ ᱥᱮ ᱵᱟᱝ ᱚᱞ ᱠᱟᱛᱮᱜ ᱱᱤᱭᱚᱢ ᱠᱟᱹᱱᱩᱱ ᱠᱚ ᱛᱮᱭᱟᱨᱟ᱾ ᱟᱨ ᱚᱱᱟ ᱱᱤᱭᱚᱢ ᱠᱟᱹᱱᱩᱱ ᱛᱟᱞᱟᱨᱮ ᱛᱟᱦᱮᱱ ᱜᱮ ᱥᱚᱢᱟᱡᱽ ᱥᱮ ᱥᱟᱶᱛᱟ ᱵᱚ ᱢᱮᱛᱟᱜ ᱠᱟᱱᱟ᱾ ᱢᱟᱱᱣᱟ ᱵᱟᱹᱜᱤ ᱠᱟᱛᱮᱜ ᱦᱚᱸ ᱮᱴᱟᱜ ᱡᱤᱵᱽ ᱡᱤᱭᱟᱹᱞᱤ ᱠᱚ ᱦᱚᱸ ᱟᱠᱚᱣᱟᱜ ᱥᱟᱶᱛᱟ ᱛᱮᱭᱟᱨ ᱠᱟᱛᱮᱜ ᱚᱱᱟᱨᱮ ᱠᱚ ᱛᱟᱦᱮᱱᱟ᱾ ᱢᱮᱱᱠᱷᱟᱱ ᱢᱟᱱᱣᱟ ᱞᱮᱠᱷᱟ ᱟᱭᱢᱟ ᱱᱤᱭᱚᱢ ᱠᱟᱹᱱᱩᱱ ᱫᱚ ᱵᱟᱹᱱᱩᱜ ᱛᱟᱠᱚᱣᱟ᱾ ᱢᱟᱱᱣᱟ ᱠᱚ ᱛᱟᱞᱟ ᱨᱮ ᱦᱚᱸ ᱢᱤᱢᱤᱫ ᱡᱟᱹᱛ ᱢᱤᱢᱤᱫ ᱞᱮᱠᱟ ᱥᱟᱶᱛᱟ ᱨᱮ ᱱᱤᱭᱚᱢ ᱠᱟᱹᱱᱩᱱ ᱠᱚ ᱵᱮᱱᱟᱣ ᱨᱟᱠᱟᱵᱽ ᱟᱠᱟᱫᱟ᱾ ᱡᱮ ᱞᱮᱠᱟ ᱥᱟᱱᱛᱟᱞ ᱥᱟᱶᱛᱟ ᱨᱮᱱᱟᱜ ᱱᱤᱭᱚᱢ ᱠᱟᱹᱱᱩᱱ ᱟᱨ ᱫᱤᱠᱩ ᱥᱟᱶᱛᱟ ᱨᱮᱱᱟᱜ ᱱᱤᱭᱚᱢ ᱠᱟᱹᱱᱩᱱ ᱫᱚ ᱡᱩᱫᱟᱹ ᱡᱩᱫᱟᱹ ᱜᱮᱭᱟ᱾
ᱢᱮᱱᱠᱷᱟᱱ ᱡᱚᱛᱚ ᱥᱟᱶᱛᱟ ᱜᱮ ᱵᱟᱨᱭᱟ ᱠᱟᱹᱢᱤ ᱛᱮ ᱟᱹᱭᱩᱨᱚᱜᱼᱟ᱾ ᱚᱱᱟᱠᱤᱱ ᱫᱚ ᱦᱩᱭᱩᱜᱼᱠᱟᱱᱟ–
ᱵᱚᱜᱮ ᱟᱨ ᱵᱟᱹᱲᱤᱡ᱾
ᱥᱟᱶᱛᱟ ᱛᱟᱞᱟᱨᱮ ᱡᱮᱞᱮᱠᱟ ᱦᱚᱲ ᱠᱚ ᱢᱩᱫᱽ ᱨᱮ ᱵᱷᱟᱜᱮ ᱥᱟᱹᱜᱟᱹᱭ ᱢᱮᱱᱟᱜᱼᱟ ᱚᱱᱠᱟᱜᱮ ᱚᱱᱠᱟ ᱜᱮ ᱦᱚᱲ ᱢᱩᱫᱽ ᱨᱮ ᱵᱟᱹᱭᱨᱤ ᱥᱟᱹᱜᱟᱹᱭ ᱦᱚᱸ ᱢᱮᱱᱟᱜᱼᱟ᱾ ᱚᱱᱟ ᱛᱮ ᱢᱟᱱᱣᱟ ᱛᱟᱞᱟᱨᱮ ᱥᱩᱞᱩᱠ ᱥᱟᱹᱜᱟᱹᱭ ᱫᱚᱦᱚᱭ ᱟᱨ ᱥᱟᱶᱛᱟ ᱨᱮ ᱵᱚᱜᱮ ᱠᱟᱹᱢᱤ ᱞᱟᱦᱟ ᱤᱫᱤᱭ ᱞᱟᱹᱜᱤᱫ ᱛᱮ ᱢᱟᱱᱣᱟ ᱜᱮ ᱱᱤᱭᱚᱢ ᱠᱟᱹᱱᱩᱱ ᱟᱨ ᱥᱟᱥᱛᱤ ᱨᱮᱱᱟᱜ ᱦᱚᱸ ᱠᱚ ᱵᱚᱵᱚᱥᱛᱷᱟ ᱟᱠᱟᱫᱟ᱾ ᱱᱚᱣᱟ ᱫᱚ ᱥᱟᱶᱛᱟ ᱨᱮᱱ ᱡᱚᱛᱚ ᱵᱚᱜᱮ ᱞᱟᱹᱜᱤᱫ ᱜᱮ ᱞᱟᱹᱠᱛᱤ᱾
ᱠᱟᱹᱣᱰᱤ ᱫᱚ ᱢᱤᱫ ᱡᱤᱱᱤᱥ ᱡᱟᱦᱟᱸ ᱛᱮ ᱦᱚᱲ ᱠᱚ ᱥᱟᱢᱟᱱ ᱮᱢᱟᱱ ᱠᱚ ᱠᱤᱨᱤᱧ ᱟᱹᱠᱷᱨᱤᱧ ᱞᱟᱹᱜᱤᱫ ᱠᱚ ᱵᱮᱵᱷᱟᱨᱟ ᱾ ᱡᱮᱜᱮᱛ ᱨᱮ ᱟᱭᱢᱟ ᱞᱮᱠᱟᱱ ᱠᱟᱹᱣᱰᱤ ᱢᱮᱱᱟᱜ-ᱟ ᱾ ᱟᱭᱢᱟ ᱫᱤᱥᱚᱢ ᱨᱮ ᱟᱠᱚᱣᱟᱜ ᱟᱠᱚ ᱞᱮᱠᱟᱱ ᱠᱟᱹᱣᱰᱤ ᱢᱮᱱᱟᱜ-ᱟ, ᱡᱮᱢᱚᱱ ᱡᱩᱢᱤᱫᱽ ᱯᱚᱱᱚᱛ (US) ᱰᱚᱞᱟᱨ (Dollar) ᱟᱨᱵᱟᱝ ᱵᱨᱤᱴᱤᱥ ᱯᱟᱣᱩᱸᱰ (pound) ᱾ ᱠᱟᱹᱣᱰᱤ ᱫᱚ ᱫᱤᱥᱚᱢ ᱤᱫᱤ ᱠᱟᱛᱮ ᱵᱷᱮᱜᱟᱨ ᱵᱷᱮᱜᱟᱨ ᱜᱮᱭᱟ, ᱱᱚᱣᱟ ᱨᱮᱱᱟᱜ ᱜᱚᱱᱚᱝ ᱜᱩᱱ ᱦᱚᱸ ᱵᱷᱮᱯᱮᱫ ᱢᱮᱱᱟᱜ-ᱟ ᱾ 
ᱵᱮᱯᱟᱨ ᱥᱮ ᱮᱯᱮᱢ-ᱪᱟᱯᱟᱞ ᱫᱚ ᱟᱹᱰᱤ ᱢᱟᱨᱮ ᱠᱟᱛᱷᱟ ᱠᱟᱱᱟ ᱾ [᱑] ᱟᱹᱰᱤ ᱥᱮᱫᱟᱭ ᱫᱚ ᱦᱚᱲ ᱠᱤᱨᱤᱧ ᱟᱹᱠᱷᱨᱤᱧ ᱞᱟᱹᱜᱤᱫ ᱠᱟᱹᱣᱰᱤ ᱫᱚ ᱵᱟᱝ ᱠᱚ ᱵᱮᱵᱷᱟᱨᱮᱫ ᱛᱟᱦᱮᱸᱫ ᱾ ᱩᱱ ᱚᱠᱛᱚ ᱫᱚ ᱢᱤᱫ ᱡᱤᱱᱤᱥ ᱵᱚᱫᱚᱞ ᱛᱮ ᱟᱨ ᱢᱤᱫ ᱡᱤᱱᱤᱥ ᱠᱚ ᱮᱯᱮᱢ ᱠᱟᱱ ᱛᱟᱦᱮᱸᱫ, ᱡᱟᱦᱟᱸ ᱫᱚ ᱟᱠᱚᱣᱟᱜ ᱞᱟᱹᱠᱛᱤ ᱠᱚ ᱯᱩᱨᱩᱱᱮᱫ ᱛᱟᱦᱮᱸᱫ ᱾ [᱑] ᱢᱤᱫ ᱦᱚᱲ ᱡᱟᱦᱟᱸᱭ ᱴᱷᱮᱱ ᱟᱭᱢᱟ ᱜᱟᱹᱭ ᱢᱮᱱᱟᱜ ᱠᱚᱣᱟ ᱚᱱᱠᱟ ᱜᱮ ᱟᱨᱢᱤᱫ ᱦᱚᱲ ᱴᱷᱮᱱ ᱵᱟᱹᱲᱛᱤ ᱜᱩᱦᱩᱢ ᱢᱮᱱᱟᱜ-ᱟ, ᱩᱱᱤ ᱥᱟᱞᱟᱜ-ᱮ ᱮᱯᱮᱢ  ᱪᱟᱯᱟᱞ ᱵᱮᱯᱟᱨ ᱫᱟᱲᱮᱭᱟᱜ-ᱟ ᱾ ᱢᱤᱫ ᱦᱚᱲ ᱟᱨ ᱢᱤᱫ ᱦᱚᱲ ᱴᱷᱮᱱ ᱛᱟᱦᱮᱸᱱ ᱫᱷᱚᱱ ᱛᱮ ᱵᱚᱯᱚᱫᱚᱞ ᱦᱩᱭᱩᱜ ᱠᱟᱱ ᱛᱟᱦᱮᱸᱫ ᱾ ᱪᱟᱥᱵᱟᱥ ᱡᱤᱱᱤᱥ ᱠᱚᱛᱮ ᱦᱚᱸ ᱵᱚᱫᱚᱞ ᱜᱟᱱᱚᱜ ᱠᱟᱱ ᱛᱟᱦᱮᱸᱫ , ᱱᱚᱝᱠᱟᱛᱮ ᱜᱟᱹᱭ ᱰᱟᱺᱜᱽᱨᱤ, ᱠᱟᱰᱟ, ᱢᱮᱨᱚᱢ , ᱥᱤᱢ ᱮᱢᱟᱱ ᱦᱚᱸ ᱠᱚ ᱜᱚᱱᱚᱝ-ᱚᱜ ᱠᱟᱱ ᱛᱟᱦᱮᱸᱫ ᱾ ᱦᱳᱲᱳ ᱪᱟᱣᱞᱮ ᱛᱮ ᱦᱚᱸ ᱠᱤᱨᱤᱧ ᱟᱹᱠᱷᱨᱤᱧᱚᱜ ᱠᱟᱱ ᱛᱟᱦᱮᱸᱫ ᱾ ᱥᱚᱱᱟ-ᱵᱟᱱᱟ ᱥᱟᱡᱽᱵᱟᱡᱽ ᱛᱮᱦᱚᱸ ᱵᱮᱯᱟᱨ ᱦᱩᱭᱩᱜ ᱠᱟᱱ ᱛᱟᱦᱮᱸᱫ ᱾ ᱡᱚᱠᱷᱚᱱ ᱦᱚᱲ ᱥᱟᱢᱟᱱ (ᱡᱮᱞᱮᱠ, ᱜᱟᱹᱭ, ᱦᱳᱲᱳ, ᱜᱩᱦᱩᱢ ᱮᱢᱟᱱ) ᱵᱮᱯᱟᱨ ᱠᱚ ᱵᱚᱫᱚᱞ ᱠᱮᱫ-ᱟ, ᱡᱟᱦᱟᱸ ᱫᱚ ᱟᱹᱰᱤ ᱫᱤᱱ ᱦᱟᱹᱵᱤᱡ ᱛᱟᱦᱮᱸᱱ ᱢᱟ  ᱚᱱᱠᱟ ᱜᱮ ᱾ ᱜᱟᱹᱭ ᱢᱤᱦᱩ ᱫᱚ ᱟᱹᱰᱤ ᱫᱤᱱ ᱦᱟᱹᱵᱤᱡ ᱵᱟᱠᱚ ᱛᱟᱦᱮᱸᱱᱟ ᱜᱩᱡᱩᱜ ᱨᱮᱱᱟᱜ ᱫᱷᱟᱫᱚᱥ ᱛᱟᱦᱮᱸᱱᱟ, ᱚᱱᱟᱛᱮ ᱱᱚᱣᱟ ᱵᱚᱫᱚᱞ ᱨᱮᱱᱟᱜ ᱩᱭᱦᱟᱹᱨ ᱵᱚᱞᱚᱣᱟᱫ ᱠᱚ ᱛᱟᱦᱮᱸᱫ ᱾ ᱢᱮᱱᱠᱷᱟᱱ ᱱᱩᱠᱩ ᱱᱤᱛ ᱦᱚᱸ ᱜᱚᱱᱚᱝ ᱠᱚ ᱢᱟᱱᱟᱣᱮᱫ ᱠᱚ ᱜᱮᱭᱟ ᱟᱨ ᱮᱯᱮᱢ ᱪᱟᱯᱟᱞ ᱦᱩᱭ ᱫᱟᱲᱮᱟᱜ ᱠᱟᱱ ᱜᱮᱭᱟ ᱾ ᱮᱛᱚᱦᱚᱵ ᱥᱟᱢᱟᱱᱟᱢ ᱠᱟᱹᱣᱰᱤ (metal coins) ᱵᱮᱵᱷᱟᱨᱟᱠᱟᱫ ᱫᱤᱥᱚᱢ ᱫᱚ ᱦᱩᱭᱩᱜ ᱠᱟᱱᱟ  ᱞᱟᱭᱰᱩᱭᱟ ᱾ [᱒] ᱱᱚᱣᱟ ᱫᱚ ᱮᱭᱟᱭ ᱥᱟᱭ ᱥᱮᱨᱢᱟ ᱢᱟᱬᱟᱝ ᱮᱛᱚᱦᱚᱵ ᱧᱮᱞ ᱞᱮᱱ ᱛᱟᱦᱟᱸᱫ  ᱯᱟᱪᱷᱮ ᱥᱮᱦᱮᱫ ᱯᱟᱥᱴᱟ ᱨᱮ ᱡᱟᱦᱟᱸ ᱫᱚ ᱱᱤᱛᱚᱜ ᱛᱩᱲᱩᱠ ᱫᱤᱥᱚᱢ ᱵᱟᱝᱢᱟ ᱛᱩᱨᱠᱤ ᱵᱚᱱ ᱢᱮᱛᱟᱜ ᱠᱟᱱᱟ ᱾ [᱒] ᱞᱟᱭᱰᱤᱭᱟ ᱨᱮᱱᱟᱜ ᱠᱟᱹᱣᱰᱤ ᱠᱚ ᱫᱚ  ᱦᱟᱢᱟᱞ ᱢᱮᱬᱦᱮᱫ ᱛᱮ ᱛᱮᱭᱟᱨ ᱠᱚᱜ ᱛᱟᱦᱮᱸᱫ ᱟᱨ ᱚᱱᱟ ᱪᱮᱛᱟᱱ ᱨᱮ ᱡᱟᱴᱟᱠᱩᱞ ᱪᱤᱛᱟᱹᱨ ᱪᱷᱟᱯᱟ ᱠᱚᱜ ᱛᱟᱦᱮᱸᱫ ᱾ ᱠᱟᱹᱣᱰᱤ ᱠᱚ ᱫᱚ ᱡᱚᱛᱚ ᱜᱮ ᱢᱤᱫ ᱚᱥᱟᱨ ᱟᱨ ᱨᱩᱯ ᱨᱮ ᱛᱟᱦᱮᱸᱱ ᱠᱟᱱ ᱛᱟᱦᱮᱸᱫ ᱾ ᱛᱤᱢᱤᱱ ᱜᱟᱱ ᱫᱤᱥᱚᱢ ᱨᱮᱫᱚ ᱵᱷᱮᱜᱟᱨ ᱵᱷᱮᱜᱟᱨ ᱡᱤᱱᱤᱥ ᱠᱚ ᱵᱮᱵᱷᱟᱨᱮᱫ ᱛᱟᱦᱮᱸᱫ ᱠᱟᱹᱣᱰᱤ ᱞᱮᱠᱟᱛᱮ ᱾ 
ᱠᱟᱹᱣᱰᱤ ᱫᱚ ᱤᱫᱤ-ᱟᱹᱜᱩ ᱟᱨ ᱫᱚᱦᱚ ᱦᱚᱸ ᱟᱹᱰᱤ ᱟᱞᱜᱟ ᱜᱮᱭᱟ, ᱥᱟᱶᱛᱮ ᱟᱨᱦᱚᱸ ᱟᱭᱢᱟ ᱥᱩᱵᱤᱫᱷᱟ ᱢᱮᱱᱟᱜ-ᱟ ᱾ ᱠᱟᱹᱣᱰᱤ ᱫᱚ ᱟᱹᱰᱤ ᱟᱞᱜᱟ ᱛᱮ ᱦᱟᱹᱴᱤᱧ ᱜᱟᱱᱚᱜ-ᱟ ᱟᱭᱢᱟ ᱵᱮᱯᱟᱨ ᱡᱤᱱᱤᱥ ᱥᱟᱶ ᱾ ᱡᱮᱢᱚᱱ ᱢᱤᱫ ᱦᱚᱲ ᱴᱷᱮᱱ ᱢᱤᱫ ᱰᱟᱺᱜᱽᱨᱤ ᱢᱮᱱᱟᱭᱟ ᱟᱨ ᱩᱱᱤ ᱠᱷᱚᱱ ᱟᱫᱷᱟ ᱨᱮᱱᱟᱜ ᱛᱮᱜᱮ ᱜᱩᱦᱩᱢ ᱠᱤᱨᱤᱧ ᱥᱟᱱᱟ ᱮ ᱠᱟᱱᱟ, ᱛᱚᱵᱮ ᱚᱱᱠᱟ ᱟᱫᱷᱟ ᱜᱮᱫ ᱠᱟᱛᱮ ᱢᱟ ᱵᱟᱭ ᱮᱢ ᱫᱟᱲᱮ ᱟᱭᱟ ᱾ ᱢᱮᱱᱠᱷᱟᱱ ᱟᱡᱤᱡ ᱰᱟᱺᱜᱽᱨᱤ ᱠᱟᱹᱣᱰᱤ ᱛᱮᱭ ᱟᱹᱠᱷᱨᱤᱧᱮᱭᱟ ᱟᱨ ᱠᱟᱹᱣᱰᱤ ᱛᱮ ᱜᱩᱦᱩᱢ ᱮ ᱠᱤᱨᱤᱧᱟ, ᱮᱱᱠᱷᱟᱱ ᱡᱚᱛᱷᱟᱛ ᱨᱮᱱᱟᱜ ᱮ ᱧᱟᱢᱟ ᱟᱡᱟᱜ ᱞᱟᱹᱠᱛᱤ ᱡᱟᱹᱱᱤ ᱾ 
ᱰᱟᱺᱜᱽᱨᱤ ᱫᱚᱭ ᱜᱩᱡᱩᱜ-ᱟ ᱟᱨ ᱜᱩᱦᱩᱢ ᱦᱚᱸ ᱯᱷᱩᱯᱰᱟᱹ ᱵᱮᱠᱟᱨ ᱦᱩᱭ ᱫᱟᱲᱮᱭᱟᱜ-ᱟ, ᱢᱮᱱᱠᱷᱟᱱ ᱠᱟᱹᱶᱰᱤ ᱫᱚ ᱟᱹᱰᱤ ᱫᱤᱱ ᱦᱟᱹᱵᱤᱡ ᱚᱱᱠᱟ ᱜᱮ ᱛᱟᱦᱮᱸᱱᱟ ᱾ ᱡᱩᱫᱤ ᱢᱤᱫ ᱦᱚᱲ ᱰᱟᱺᱜᱽᱨᱤ ᱠᱟᱹᱣᱰᱤ ᱛᱮᱭ ᱟᱹᱠᱷᱨᱤᱧ ᱮᱭᱟ, ᱚᱱᱟ ᱠᱟᱹᱣᱰᱤ ᱟᱡᱟᱜ ᱞᱟᱹᱠᱛᱤ ᱦᱟᱹᱵᱤᱡ ᱮ ᱫᱚᱦᱚ ᱫᱟᱲᱮᱭᱟᱜ-ᱟ ᱾ ᱱᱚᱣᱟ ᱫᱚ ᱟᱡᱟᱜ ᱜᱩᱨ ᱛᱟᱭᱚᱢ ᱦᱚᱸ ᱟᱡ ᱨᱤᱱ ᱜᱟᱬᱟ ᱠᱚ ᱞᱟᱹᱜᱤᱫ-ᱮ ᱫᱚᱦᱚ ᱫᱟᱲᱮᱭᱟᱜ-ᱟ ᱾ 
ᱡᱚᱛᱚ ᱰᱟᱺᱜᱽᱨᱤ ᱫᱚ ᱵᱷᱟᱹᱜᱤ ᱵᱟᱠᱚ ᱛᱟᱦᱮᱸᱱᱟ ᱾ ᱛᱤᱢᱤᱱ ᱜᱟᱱᱫᱚ ᱫᱩᱨᱵᱩᱲ ᱜᱮ ᱟᱨ ᱛᱤᱢᱤᱱ ᱫᱚ ᱦᱟᱲᱟᱢ ᱦᱚᱸ ᱟᱨ ᱟᱫᱷᱟᱱ ᱫᱚ ᱱᱟᱯᱟᱭ ᱟᱨ ᱞᱟᱵᱟᱜ ᱥᱟᱺᱦᱤᱡ ᱾ ᱚᱱᱠᱟ ᱜᱮ ᱜᱩᱦᱩᱢ ᱦᱚᱸ ᱛᱤᱢᱤᱱ ᱫᱚ ᱯᱷᱩᱯᱰᱟᱹ ᱮᱢᱟᱱ ᱟᱨ ᱛᱤᱢᱤᱱ ᱫᱚ ᱵᱮᱥ ᱜᱮ ᱾ ᱢᱮᱱᱫᱚ ᱱᱩᱠᱤᱱᱟᱜ ᱯᱚᱴᱟᱣ-ᱯᱩᱴᱤ ᱮᱯᱮᱢ ᱛᱮ ᱟᱹᱰᱤ ᱜᱟᱱ ᱚᱠᱛᱚᱭ ᱤᱫᱤᱭᱟ ᱾ ᱢᱮᱱᱠᱷᱟᱱ ᱠᱟᱹᱣᱰᱤ ᱫᱚ ᱫᱚᱲᱦᱚ ᱚᱱᱠᱟ ᱜᱮ ᱛᱟᱦᱮᱸᱱᱟ ᱾ ᱢᱤᱫ ᱰᱚᱞᱟᱨ ᱫᱚ ᱟᱨᱢᱤᱫ ᱰᱚᱞᱟᱨ ᱥᱟᱶ ᱥᱚᱢᱟᱱ ᱜᱮᱭᱟ ᱾ ᱱᱚᱣᱟ ᱟᱹᱰᱤ ᱟᱞᱜᱟ ᱛᱮ ᱥᱮᱞᱮᱫ ᱟᱨ ᱞᱮᱠᱷᱟ ᱜᱟᱱᱚᱜ-ᱟ, ᱵᱷᱮᱯᱮᱫ ᱰᱟᱺᱜᱽᱨᱤ ᱟᱨᱵᱟᱝ ᱜᱩᱦᱩᱢ ᱠᱷᱚᱱ ᱾
ᱟᱭᱢᱟ ᱥᱮᱨᱢᱟ ᱛᱟᱭᱚᱢ ᱠᱟᱜᱚᱡᱽ ᱨᱮᱱᱟᱜ ᱠᱟᱹᱣᱰᱤ ᱮᱦᱚᱵ ᱞᱮᱱᱟ, ᱡᱟᱦᱟᱸ ᱫᱚ ᱢᱮᱬᱦᱮᱫ ᱠᱟᱹᱣᱰᱤ ᱞᱮᱠᱟ ᱜᱮ ᱜᱚᱱᱚᱝ ᱟᱱᱟ ᱾  ᱮᱛᱚᱦᱚᱵ ᱥᱚᱛ ᱠᱟᱜᱚᱡᱽ ᱠᱟᱹᱣᱰᱤ ᱫᱚ ᱪᱤᱱ ᱨᱮ ᱡᱤᱥᱩ ᱜᱩᱨ ᱨᱮᱱᱟᱜ ᱜᱮᱞ ᱥᱟᱭ ᱥᱮᱨᱢᱟ ᱛᱟᱭᱚᱢ ᱮᱦᱚᱵ ᱞᱮᱱᱟ ᱾ [᱓]   ᱠᱟᱜᱚᱡᱽ ᱠᱟᱹᱣᱰᱤ ᱫᱚ ᱥᱣᱤᱰᱮᱱ ᱨᱮᱦᱚᱸ ᱪᱷᱟᱯᱟ ᱞᱮᱱ ᱛᱟᱦᱮᱸᱫ ᱑᱖᱖᱐ ᱟᱨ ᱑᱖᱖᱔ ᱥᱟᱞᱮ ᱛᱟᱞᱟ ᱨᱮ ᱾ [᱔]
ᱳᱯᱮᱠ ᱫᱚ ᱤᱝᱨᱟᱡᱤ Organization of the Petroleum Exporting Countries(OPEC) ᱨᱮᱱᱟᱜ ᱠᱷᱟᱴᱚ ᱧᱤᱛᱩᱢ ᱠᱟᱱᱟ᱾ ᱱᱤᱭᱟ ᱫᱚ ᱫᱷᱟᱹᱨᱛᱤ ᱨᱮᱱ ᱥᱩᱱᱩᱢ ᱮᱠᱥᱯᱳᱨᱴ ᱫᱤᱥᱟᱹᱢ ᱠᱚᱣᱟᱜ ᱥᱚᱝᱜᱚᱴᱷᱚᱱ ᱠᱟᱱᱟ᱾ ᱗᱐ ᱥᱮᱨᱢᱟ ᱠᱷᱚᱱ ᱫᱷᱟᱹᱨᱛᱤ ᱨᱮᱱᱟᱜ ᱥᱩᱱᱩᱢ ᱵᱟᱡᱟᱨ ᱨᱮ ᱳᱯᱮᱠ ᱫᱚ ᱰᱷᱤᱨᱮ ᱠᱟᱹᱢᱤ ᱟᱜᱩ ᱟᱠᱟᱫᱟ᱾
᱑᱙᱖᱐ ᱥᱮᱨᱢᱟ ᱨᱮᱱᱟᱜ ᱑᱔ ᱥᱮᱯᱴᱮᱢᱵᱚᱨ ᱳᱯᱮᱠ ᱫᱚ ᱵᱮᱱᱟᱣ ᱞᱮᱱᱟ᱾
ᱧᱮᱛᱚᱜ ᱦᱟᱹᱵᱤᱡ ᱛᱮ ᱳᱯᱮᱠ ᱨᱮᱱ ᱥᱩᱛᱩᱜ ᱠᱚ(member) ᱦᱩᱭᱩᱜ ᱠᱟᱱᱟ ᱑᱔ ᱜᱚᱴᱟᱝ ᱫᱤᱥᱟᱹᱢ᱾ ᱚᱱᱟ ᱫᱤᱥᱟᱹᱢ ᱠᱚ ᱫᱚ ᱦᱩᱭᱩᱜ ᱠᱟᱱᱟ– ᱮᱝᱜᱮᱞᱟ, ᱟᱞᱡᱮᱨᱤᱭᱟ, ᱤᱨᱟᱱ, ᱤᱨᱟᱠ, ᱤᱠᱩᱭᱰᱚᱨ, ᱤᱣᱱᱟᱭᱴᱮᱰ ᱟᱨᱚᱵᱽ ᱟᱢᱤᱨᱟᱛ, ᱠᱟᱛᱟᱨ, ᱠᱩᱭᱮᱛ, ᱱᱟᱭᱡᱮᱨᱤᱭᱟ, ᱵᱷᱤᱱᱮᱡᱩᱭᱮᱞᱟ, ᱞᱤᱵᱤᱭᱟ ᱥᱚᱣᱫᱤ ᱟᱨᱚᱵᱽ, ᱜᱮᱵᱚᱱ, ᱤᱠᱩᱭᱟᱴᱚᱨᱤᱭᱟᱞ ᱡᱤᱣᱱᱤᱭᱟ᱾ ᱤᱱᱫᱚᱱᱮᱥᱤᱭᱟ ᱫᱚ ᱒᱐᱐᱘ ᱥᱮᱨᱢᱟ ᱨᱮ ᱳᱯᱮᱠ ᱠᱷᱚᱱᱮ ᱚᱪᱚᱜ ᱟᱠᱟᱱᱟ᱾ ᱟᱞᱵᱮᱱᱤᱭᱟ ᱟᱨ ᱛᱩᱨᱠᱤ ᱫᱚᱠᱤᱱ ᱦᱩᱭᱩᱜ ᱠᱟᱱᱟ ᱢᱩᱥᱞᱟ ᱫᱤᱥᱟᱢ᱾ ᱥᱟᱨ ᱫᱷᱟᱹᱨᱛᱤ ᱨᱮ ᱥᱩᱱᱩᱢ ᱟᱹᱠᱷᱨᱤᱧ ᱠᱤᱨᱤᱧ ᱟᱨ ᱫᱟᱢ ᱛᱤᱝᱜᱩ ᱨᱮ ᱳᱯᱮᱠ ᱤᱱᱯᱷᱞᱩᱭᱮᱱᱥ ᱢᱮᱱᱟᱜ ᱛᱟᱭᱟ᱾
ᱜᱽᱨᱤᱠ ᱯᱟᱹᱨᱥᱤ ᱫᱚ ᱤᱱᱰᱚ-ᱤᱭᱩᱨᱚᱯᱤᱭᱟᱱ ᱯᱟᱹᱨᱥᱤ ᱠᱟᱱᱟ ᱾ ᱱᱚᱶᱟ ᱫᱚ ᱜᱽᱨᱤᱥ (ᱦᱮᱞᱞᱟᱥ) ᱟᱨ ᱥᱤᱯᱨᱳᱥ ᱨᱮᱱᱟᱜ ᱚᱯᱷᱤᱥᱤᱭᱟᱞ ᱯᱟᱹᱨᱥᱤ ᱠᱟᱱᱟ ᱾ ᱱᱚᱶᱟ ᱫᱚ ᱯᱩᱭᱞᱩ ᱜᱨᱤᱥ ᱨᱮ ᱠᱚ ᱨᱚᱲ ᱠᱟᱱ ᱛᱟᱦᱮᱸᱫ ᱥᱟᱶᱛᱮ ᱢᱤᱫ ᱚᱠᱛᱚᱨᱮ ᱱᱚᱶᱟ ᱫᱚ ᱮᱥᱤᱭᱟ ᱨᱮᱱᱟᱜ ᱛᱤᱢᱤᱱ ᱜᱟᱱ ᱴᱷᱟᱶ ᱟᱨ ᱠᱚᱧᱮ ᱤᱴᱟᱞᱤ ᱨᱮᱠᱚ ᱨᱚᱲ ᱠᱟᱱ ᱛᱟᱦᱮᱸᱫ ᱾ ᱢᱤᱫ ᱚᱠᱛᱚ ᱯᱟᱪᱮ ᱮᱥᱤᱭᱟ ᱟᱨ ᱮᱛᱚᱢ ᱮᱥᱤᱭᱟ ᱨᱮ ᱟᱹᱰᱤ ᱵᱟᱹᱲᱛᱤ ᱠᱚ ᱨᱚᱲᱮᱫ ᱛᱟᱦᱮᱸᱫ ᱾ ᱜᱽᱨᱤᱠ ᱨᱮ ᱱᱚᱶᱟ ᱯᱟᱹᱨᱥᱤ ᱫᱚ ᱮᱞᱤᱱᱤᱠᱟ (Ελληνικά) ᱠᱚ ᱢᱮᱛᱟᱜ ᱠᱟᱱᱟ ᱾
ᱱᱚᱶᱟ ᱫᱚ ᱡᱤᱶᱤᱫ ᱢᱮᱱᱟᱜ ᱤᱱᱰᱚ-ᱤᱭᱩᱨᱚᱯᱤᱭᱟᱱ ᱯᱟᱹᱨᱥᱤ ᱢᱩᱸᱫᱽ ᱠᱚᱨᱮ ᱠᱷᱚᱱ ᱜᱽᱨᱤᱠ ᱯᱟᱹᱨᱥᱤ ᱨᱮᱱᱟᱜ ᱫᱚ ᱡᱤᱞᱤᱧ ᱜᱟᱛᱷᱟ ᱱᱟᱜᱟᱢ ᱢᱮᱱᱟᱜᱼᱟ, ᱡᱟᱦᱟᱸ ᱫᱚ ᱚᱞ-ᱛᱚᱞ ᱛᱮ ᱓᱔᱐᱐ ᱥᱮᱨᱢᱟ ᱢᱟᱲᱟᱝ ᱢᱟᱬᱟᱝ ᱠᱷᱚᱱ ᱛᱚᱝᱜᱮ ᱟᱹᱜᱩ ᱟᱠᱟᱱᱟ ᱾ [᱓] ᱱᱩᱠᱩᱶᱟᱞ ᱚᱱᱚᱞ ᱠᱚ ᱫᱚ ᱵᱟᱹᱲᱛᱤ ᱠᱟᱛᱮ ᱜᱨᱤᱠ ᱪᱤᱠᱤ ᱛᱮ ᱚᱞ ᱟᱠᱟᱱᱟ ᱚᱱᱟ ᱥᱟᱶᱛᱮ ᱞᱤᱱᱤᱭᱟᱨ ᱵᱤ (Linear B) ᱟᱨ ᱥᱤᱯᱨᱤᱭᱚᱴ ᱥᱤᱞᱟᱵᱚᱨᱤ (Cypriot syllabary) ᱪᱤᱠᱤ ᱦᱚᱸ ᱢᱟᱲᱟᱝ ᱵᱮᱵᱷᱟᱨᱚᱜ ᱠᱟᱱ ᱛᱟᱦᱮᱸᱫ ᱾[᱔]
ᱜᱽᱨᱤᱠ ᱯᱟᱹᱨᱥᱤ ᱫᱚ ᱡᱤᱥᱩ ᱢᱟᱹᱥᱤ ᱨᱮᱱᱟᱜ ᱯᱮ ᱥᱟᱥᱟᱭ ᱥᱮᱨᱢᱟ ᱢᱟᱬᱟᱝ ᱵᱟᱞᱠᱟᱱ ᱯᱮᱱᱤᱱᱥᱩᱞᱟ ᱨᱮ ᱟᱨᱵᱟᱝ ᱚᱱᱟᱠᱷᱚᱱ ᱢᱟᱬᱟᱝ ᱦᱚᱸ ᱦᱩᱭ ᱫᱟᱲᱮᱭᱟᱜᱼᱟ ᱾ ᱢᱟᱨᱮ ᱚᱱᱚᱞ ᱥᱟᱹᱠᱷᱤ ᱫᱚ ᱞᱤᱱᱤᱭᱟᱨ ᱵᱤ ᱪᱤᱠᱤ ᱛᱮᱻᱟᱢ ᱞᱮᱱ ᱛᱟᱦᱮᱸᱫ ᱢᱮᱥᱮᱱᱤᱭᱟ ᱨᱮ ᱡᱤᱥᱩᱢᱟᱹᱥᱤ ᱨᱮᱱᱟᱜ ᱑᱔᱕᱐ ᱟᱨ ᱑᱓᱕᱐ ᱥᱮᱨᱢᱟ ᱛᱟᱞᱟᱨᱮ,[᱕] ᱡᱟᱦᱟᱸ ᱫᱚ ᱡᱮᱜᱮᱫ ᱨᱮᱱᱟᱜ ᱡᱚᱛᱚ ᱠᱷᱚᱱ ᱢᱟᱨᱟᱮ ᱚᱞ-ᱛᱚᱞ ᱞᱮᱠᱟᱛᱮ ᱥᱟᱹᱠᱷᱤ ᱫᱚᱦᱚ ᱟᱠᱟᱱᱟ ᱾ ᱤᱱᱰᱚ-ᱤᱭᱩᱨᱚᱯᱤᱭᱟᱱ ᱯᱟᱹᱨᱥᱤ ᱨᱮ ᱱᱚᱶᱟ ᱨᱮᱱᱟᱜ ᱡᱚᱛᱚ ᱠᱷᱚᱱ ᱥᱟᱹᱠᱷᱤ ᱢᱟᱹᱦᱤᱛ ᱫᱚ ᱥᱩᱢᱩᱝ ᱚᱱᱟᱛᱮᱞᱤᱭᱟᱭ ᱯᱟᱹᱨᱥᱤ ᱥᱟᱶ ᱥᱩᱢᱩᱝ ᱠᱷᱟᱯᱚᱜ ᱠᱟᱱᱟ ᱾
ᱜᱽᱨᱤᱠ ᱯᱟᱹᱨᱥᱤ ᱫᱚ ᱜᱽᱨᱤᱥ ᱨᱮᱱᱟᱜ ᱥᱚᱨᱠᱟᱨᱤ ᱢᱟᱱᱚᱛᱟᱱ ᱯᱟᱹᱨᱥᱤ ᱠᱟᱱᱟ, ᱱᱚᱶᱟ ᱫᱚ ᱚᱱᱰᱮᱱ ᱠᱚ ᱡᱚᱛᱚ ᱞᱮᱠᱟ ᱫᱷᱟᱨᱟ ᱜᱚ ᱠᱚ ᱨᱚᱲᱟ ᱾ .[᱖] ᱱᱚᱶᱟ ᱫᱚ ᱥᱤᱯᱨᱳᱥ ᱨᱮᱱᱟᱜ ᱥᱚᱨᱠᱟᱨᱤ ᱢᱟᱱᱚᱛᱟᱱ ᱯᱟᱹᱨᱥᱤ ᱦᱚᱸ ᱠᱟᱱᱟ ᱾ [᱗] ᱜᱽᱨᱤᱥ ᱟᱨ ᱥᱤᱯᱨᱳᱥ ᱫᱚ ᱤᱭᱩᱨᱚᱯᱤᱭᱟᱱ ᱡᱩᱢᱤᱫᱽ (European Union) ᱨᱮᱱ ᱥᱚᱦᱮᱫᱤᱭᱟ (member) ᱠᱟᱱ ᱠᱷᱟᱹᱛᱤᱨ ᱠᱤᱱ ᱱᱚᱶᱟ ᱜᱟᱶᱛᱟ ᱨᱮᱱᱟᱜ ᱒᱔ ᱜᱚᱴᱟᱝ ᱢᱟᱱᱚᱛᱟᱱ ᱯᱟᱹᱨᱥᱤ ᱢᱩᱸᱫᱽ ᱠᱷᱚᱱ ᱜᱨᱤᱠ ᱯᱟᱹᱨᱥᱤ ᱦᱚᱸ ᱥᱟᱶ ᱨᱮ ᱢᱮᱱᱟᱜᱼᱟ ᱾[᱘] ᱟᱨᱦᱚᱸ ᱤᱴᱟᱞᱤ ᱨᱮᱱᱟᱜ ᱛᱤᱢᱤᱱ ᱜᱟᱱ ᱴᱚᱴᱷᱟ ᱟᱨ ᱟᱞᱵᱟᱱᱤᱭᱟ, ᱟᱨᱢᱮᱱᱤᱭᱟ, ᱨᱚᱢᱟᱱᱤᱭᱟ ᱟᱨ ᱩᱠᱟᱨᱮᱭᱤᱱ ᱨᱮ ᱫᱚᱥᱟᱨ ᱨᱟᱡᱽᱯᱟᱹᱨᱥᱤ ᱞᱮᱠᱟᱛᱮ ᱢᱟᱱᱚᱛᱻᱮ ᱧᱟᱢ ᱟᱠᱟᱫᱼᱟ ᱾
ᱜᱽᱨᱤᱠ ᱯᱟᱹᱨᱥᱤ ᱫᱚ ᱯᱟᱹᱦᱤᱞ ᱯᱮ ᱜᱚᱴᱟᱝ ᱦᱚᱨᱚᱯ ᱛᱮ ᱠᱚ ᱚᱞᱮᱫ ᱛᱟᱦᱮᱸᱫ ᱡᱮᱢᱚᱱ ᱞᱤᱱᱤᱭᱟᱨ ᱵᱤ (Linear B), ᱥᱤᱯᱨᱤᱭᱚᱴ ᱥᱤᱞᱟᱵᱚᱨᱤ (Cypriot syllabary) ᱟᱨ ᱜᱽᱨᱤᱠ ᱪᱤᱠᱤ, ᱢᱮᱠᱷᱟᱱ ᱱᱤᱛ ᱫᱚ ᱜᱽᱨᱤᱠ ᱪᱤᱠᱤ ᱜᱮ ᱵᱮᱵᱷᱟᱨᱚᱜ ᱠᱟᱱᱟ ᱾
ᱜᱽᱨᱤᱠ ᱯᱟᱹᱨᱥᱤ ᱫᱚ ᱜᱽᱨᱤᱠ ᱪᱤᱠᱤ ᱥᱮ ᱦᱚᱨᱚᱯ ᱛᱮ ᱡᱤᱥᱩᱢᱟᱹᱥᱤ ᱨᱮᱱᱟᱜ ᱙ ᱥᱮᱨᱢᱟ ᱢᱟᱬᱟᱝ ᱠᱷᱚᱱ ᱠᱚ ᱚᱞ ᱟᱹᱜᱩ ᱟᱠᱟᱫᱼᱟ ᱾ ᱱᱚᱶᱟ ᱫᱚ ᱯᱷᱚᱭᱮᱱᱤᱠᱟᱞ ᱦᱚᱨᱚᱯ (Phoenician alphabet) ᱠᱷᱚᱱ ᱟᱹᱱᱟᱹᱨᱩ ᱠᱟᱛᱮ ᱨᱟᱦᱟ ᱟᱲᱟᱝ ᱯᱩᱥᱴᱟᱹᱶ ᱥᱟᱶᱛᱮ ᱜᱽᱨᱤᱠ ᱦᱚᱨᱚᱯ ᱫᱚ ᱠᱚ ᱛᱮᱭᱟᱨ ᱟᱠᱟᱫᱼᱟ ᱾ ᱯᱟᱹᱦᱤᱞ ᱫᱚ ᱜᱨᱤᱠᱤ ᱦᱚᱨᱚᱯ ᱨᱮᱱᱟᱜ ᱪᱷᱟᱯᱟ ᱪᱤᱠᱤ (upper-case letters) ᱛᱮᱜᱮ ᱚᱞᱚᱜ ᱠᱟᱱ ᱛᱟᱦᱮᱸᱫ, ᱩᱥᱟᱹᱨᱟ ᱪᱤᱠᱤ (lower-case letters) ᱫᱚ ᱟᱹᱰᱤ ᱛᱟᱭᱚᱢ ᱛᱮ ᱢᱮᱰᱤᱵᱷᱟᱞ ᱥᱠᱨᱟᱭᱤᱵᱥᱻᱮ ᱩᱛᱱᱟᱹᱶ ᱞᱮᱫ ᱛᱟᱦᱮᱸᱫ ᱩᱥᱟᱹᱨᱟ ᱫᱷᱟᱨᱟ ᱚᱞ ᱠᱚ ᱜᱟᱱᱚᱜ ᱢᱟ ᱢᱮᱱᱛᱮ ᱾
ᱜᱽᱨᱤᱠ ᱦᱚᱨᱚᱯ ᱨᱮ ᱫᱚ ᱒᱔ ᱜᱚᱴᱟᱝ ᱪᱤᱠᱤ ᱢᱮᱱᱟᱜᱼᱟ ᱠᱚᱶᱟ, ᱵᱟᱱᱟᱨ ᱪᱷᱟᱯᱟ ᱪᱤᱠᱤ ᱟᱨ ᱩᱥᱟᱹᱨᱟ ᱪᱤᱠᱤ ᱦᱟᱹᱴᱤᱧ ᱨᱮ ᱾ ᱩᱥᱟᱹᱨᱟ ᱪᱤᱠᱤ ᱨᱮ ᱟᱨᱢᱤᱫ ᱪᱤᱠᱤ ᱦᱚᱸᱭ ᱵᱮᱵᱷᱟᱨᱚᱜ ᱠᱟᱱᱟ, ᱡᱟᱦᱟᱸᱭ ᱫᱚ ᱥᱤᱜᱢᱟ (ς) ᱢᱮᱱᱛᱮ ᱠᱚ ᱢᱮᱛᱟᱭ ᱠᱟᱱᱟ ᱾
ᱢᱟ.ᱱᱢᱮ ᱜᱮ ᱫᱷᱟ.ᱨᱛᱤ ᱨᱮ ᱡᱷᱚᱛᱚ ᱠᱷᱚᱱ ᱥᱚᱨᱮᱥ ᱡᱤᱭᱟ.ᱞᱤ ᱠᱟᱱᱟ ᱠᱚ ᱥᱮ ᱥᱤᱨᱡᱚᱱ I ᱢᱟᱱᱢᱤ ᱫᱚ ᱵᱚ ᱩᱭᱦᱟ.ᱨ ᱫᱟᱲᱮᱭᱟᱜᱟ , ᱡᱟᱦᱟᱱᱟᱜ ᱧᱮᱞ ᱠᱟᱛᱮ ᱵᱟᱝ ᱠᱷᱟᱱ ᱟᱡᱚᱢ ᱠᱟᱛᱮ ᱵᱚ ᱥᱮᱲᱟ ᱫᱟᱲᱮᱭᱟᱜ ᱟ I ᱟᱨ ᱡᱷᱚᱛᱚ ᱠᱷᱚᱱ ᱢᱟᱨᱟᱝ ᱠᱟᱛᱷᱟ ᱢᱟᱱᱢᱤ ᱫᱚ ᱵᱚᱱ ᱨᱚᱲ ᱫᱟᱲᱮᱭᱟᱜᱟ I ᱱᱟᱱᱟ ᱦᱩᱱᱟ.ᱨ , ᱥᱮᱬᱟ ,ᱨᱚᱲ ᱟᱨ ᱦᱟᱛᱟᱝ ᱫᱟᱲᱮ ᱛᱮᱜᱮ ᱢᱟᱱᱢᱤ ᱫᱚ ᱮᱴᱟᱜ ᱡᱤᱭᱟ.ᱞᱤ ᱠᱷᱚᱱ ᱵᱚ ᱥᱚᱨᱮᱥ ᱟᱠᱟᱱᱟ I ᱢᱟ.ᱱᱢᱤ ᱵᱮᱜᱚᱨ ᱵᱚᱱᱟ ᱥᱮ ᱠᱤᱥᱱᱤ ᱪᱮᱬᱮ , ᱢᱟᱭᱱᱚ ᱢᱤᱨᱩ ᱮᱢᱟᱱ ᱪᱮᱬᱮ ᱫᱚ ᱦᱚᱲ ᱞᱮᱠᱟ ᱠᱚ ᱟᱲᱟᱝ ᱫᱟᱲᱮᱭᱟᱜ ᱟ I ᱢᱮᱱᱠᱷᱟᱱ ᱩᱱᱠᱩᱣᱟᱜ ᱚᱱᱟ ᱟᱲᱟᱝ ᱫᱚ ᱨᱚᱱᱚᱲ ᱟ.ᱨᱤ ᱞᱮᱠᱟᱛᱮ ᱯᱟ.ᱨᱥᱤ ᱫᱚ ᱵᱟᱝ ᱵᱚᱱ ᱢᱮᱱ ᱫᱟᱲᱮᱭᱟᱜ ᱟ I ᱪᱮᱫᱟᱜ ᱥᱮ ᱩᱱᱠᱩᱣᱟᱜ ᱚᱱᱟ ᱟᱲᱟᱝ ᱛᱮ ᱢᱚᱱᱮ ᱨᱮᱭᱟᱜ ᱟ.ᱭᱠᱟ.ᱣ ᱥᱮ ᱵᱷᱟᱵ ᱫᱚ ᱵᱟᱝ ᱯᱷᱚᱴᱮᱞᱚᱜ ᱟ I ᱩᱱᱠᱩ ᱫᱚ ᱮᱠᱷᱮᱱ ᱥᱮᱲᱟ ᱟᱠᱟᱫ ᱠᱟᱛᱷᱟ ᱜᱮ ᱠᱚ ᱞᱟ.ᱭ ᱫᱟᱲᱮᱭᱟᱜ ᱟ I ᱚᱱᱟ ᱛᱮ ᱩᱱᱠᱩᱣᱟᱜ ᱚᱱᱟ ᱨᱚᱲ ᱫᱚ ᱟᱯᱱᱟᱨᱟᱜ ᱯᱟ.ᱨᱥᱤ ᱵᱟᱝ ᱵᱚᱱ ᱢᱮᱛᱟᱜ ᱟ I ᱮᱰᱮᱠᱷᱟᱱ ᱯᱟ.ᱨᱤᱥ ᱫᱚ ᱚᱠᱟ ᱵᱚᱱ ᱢᱮᱛᱟᱜ ᱟ I ᱯᱟ.ᱨᱥᱤ ᱥᱮ ᱨᱚᱲ ᱫᱚ ᱚᱠᱟ ᱵᱚᱱ ᱞᱟ.ᱭ ᱟ I ᱚᱱᱟ ᱠᱚ ᱥᱮᱬᱟ ᱡᱟᱨᱩᱲᱟ I ᱨᱚᱱᱚᱲ 
ᱨᱚᱲ ᱼ ᱢᱚᱱᱮᱨᱮ ᱛᱟᱨᱠᱚᱜ ᱠᱟᱱ ᱟᱨ ᱟᱹᱭᱠᱟᱣᱜ ᱠᱟᱱ ᱟᱹᱭᱟᱹᱛ ᱢᱮᱱᱮᱱ ᱟᱹᱭᱠᱟᱣ ᱛᱮᱫ ᱜᱮ ᱯᱚᱴᱮᱞ ᱚᱪᱚᱭ ᱞᱟᱹᱜᱤᱫ ᱢᱚᱪᱟ ᱨᱮᱭᱟᱜ ᱥᱟᱰᱮ ᱜᱮ ᱨᱚᱲ᱾
ᱨᱚᱱᱚᱲᱼ ᱨᱚᱲ ᱠᱚ ᱡᱩᱛ ᱥᱟᱹᱦᱤᱸᱡ ᱨᱚᱲ ᱜᱟᱱ ᱚᱪᱚᱭ ᱛᱮᱭᱟᱜ ᱫᱷᱟᱹᱲ ᱥᱩᱛᱩᱨ ᱜᱮ ᱨᱚᱲ᱾
ᱦᱚᱲ ᱠᱚ ᱢᱮᱱᱟ ᱨᱚᱲ ᱱᱚᱲ ᱪᱮᱫ ᱦᱚᱸ ᱵᱟᱭ ᱵᱟᱰᱟᱭᱼᱟ ᱦᱟᱱᱟ ᱱᱟᱶᱟᱭ ᱜᱟᱞᱢᱟᱨᱟᱣ ᱮᱫᱼᱟ ᱚᱱᱟ ᱨᱚᱲ ᱱᱚᱲ ᱨᱚᱲ ᱫᱚ ᱨᱚᱲ ᱜᱟᱱ ᱚᱪᱚᱭ ᱨᱮᱭᱟᱜ ᱫᱷᱟᱹᱲ  ᱥᱩᱛᱩᱨ ᱜᱮ  ᱠᱟᱱᱟ ᱚᱱᱠᱟ ᱛᱮ ᱨᱚᱲ ᱱᱚᱲ ᱠᱟᱛᱷᱟ ᱜᱮ ᱜᱷᱟᱴᱚ ᱨᱚᱲ ᱛᱮ ᱨᱚᱱᱚᱲ ᱦᱩᱭ ᱟᱠᱟᱱ Iᱡᱮᱞᱮᱠᱟ - ᱤᱧ ᱫᱟᱠᱟᱧ ᱡᱚᱢ ᱠᱮᱫᱟ , ᱮᱢᱟᱱ ᱠᱚᱫᱚ ᱨᱚᱲ ᱠᱚ ᱢᱮᱛᱟᱜ ᱟ I 
ᱟᱵᱚ ᱥᱟᱱᱛᱟᱲᱟᱜ ᱟᱭᱳ ᱯᱟ.ᱨᱥᱤ ᱫᱚ ᱥᱟᱱᱛᱟᱲᱤ ᱠᱟᱱᱟ I ᱱᱚᱣᱟ ᱥᱟᱱᱛᱟᱲᱤ ᱫᱚ ᱟ.ᱰᱤ ᱢᱟᱨᱮ ᱯᱟ.ᱨᱥᱤ ᱠᱟᱱᱟ I ᱱᱚᱣᱟ ᱯᱟ.ᱨᱥᱤ ᱨᱮᱭᱟᱜ ᱱᱟᱜᱟᱢ ᱵᱚ ᱛᱚᱞᱟᱥ ᱞᱮᱠᱷᱟᱱ ᱧᱮᱞᱟ ᱵᱚᱱ ᱥᱟᱱᱛᱟᱲᱤ ᱫᱚ ᱠᱷᱮᱨᱣᱟᱲᱤ ᱯᱟ.ᱨᱥᱤ ᱜᱩᱴ ᱠᱷᱚᱱ ᱦᱮᱡ ᱟᱠᱟᱱᱟ I ᱥᱟᱱᱛᱟᱲᱤ ᱛᱮ ᱨᱚᱨᱚᱲ ᱦᱚᱲ ᱫᱚ ᱵᱷᱟᱨᱚᱛ ,ᱵᱟᱝᱞᱟᱫᱮᱥ , ᱱᱮᱯᱟᱞ ᱟᱨ ᱱᱚᱨᱭᱮ ᱫᱤᱥᱚᱢ ᱨᱮ ᱢᱮᱱᱟᱜ ᱠᱚᱣᱟ I ᱥᱟᱱᱛᱟᱲᱤ ᱫᱚ ᱢᱟᱨᱮ ᱯᱟ.ᱨᱥᱤ ᱠᱟᱱ ᱨᱮᱦᱚ ᱱᱚᱣᱟ ᱨᱮᱭᱟᱜ ᱚᱞ ᱥᱟᱶᱦᱮᱫ ᱫᱚ ᱛᱤᱞᱠᱟ. ᱢᱩᱨᱢᱩ ᱵᱤᱫᱟ.ᱞ ᱠᱷᱚᱱ ᱦᱮᱡ ᱟᱠᱟᱱᱟ I ᱮᱱᱦᱚ ᱱᱚᱣᱟ ᱱᱟᱦᱟᱜ ᱥᱟᱱᱛᱟᱲᱤ ᱯᱩᱛᱷᱤ  ᱚᱞᱚᱜ ᱚᱠᱛᱚ ᱥᱟᱱᱛᱟᱲᱤ ᱥᱟᱶᱦᱮᱫ ᱵᱟᱜᱣᱟᱱ ᱫᱚ ᱱᱟᱯᱟᱭ ᱜᱮ ᱥᱟᱡᱟᱣ ᱟᱠᱟᱱᱟ I ᱢᱮᱱ ᱠᱷᱟᱱ ᱥᱟᱱᱛᱟᱲᱤ ᱯᱟ.ᱨᱥᱤ ᱥᱚᱜᱚᱲ ᱥᱟ.ᱦᱤᱡ ᱨᱚᱲ , ᱚᱞ ᱯᱟᱲᱦᱟᱣ ᱟᱨ ᱪᱟᱨᱪᱟᱣ ᱞᱟ.ᱜᱤᱫ ᱫᱚ ᱯᱟ.ᱨᱥᱤ ᱨᱮᱭᱟᱜ ᱫᱷᱟᱲ ᱥᱩᱛᱩᱨ ᱥᱳᱜᱳᱲ ᱟ.ᱨᱤᱠᱚ ᱥᱮᱬᱟ ᱡᱟᱨᱩᱲᱟ I ᱡᱟᱦᱟᱱ ᱯᱟ.ᱨᱥᱤ ᱜᱮ ᱴᱷᱤᱠᱟ . ᱞᱮᱠᱟ ᱵᱟᱰᱟᱭ ᱦᱩᱭᱩᱜ ᱠᱷᱟᱱ ᱚᱱᱟ ᱯᱟ.ᱨᱥᱤ ᱛᱮ ᱨᱚᱲ ᱚᱞ ᱟᱨ ᱯᱟᱲᱦᱟᱣ ᱨᱮᱭᱟᱜ ᱟ.ᱨᱤ ᱠᱚ ᱥᱮᱬᱟ ᱦᱩᱭᱩᱜ ᱟ I ᱡᱟ.ᱦᱟ ᱯᱷᱩᱛᱤ ᱨᱮ ᱡᱟᱦᱟ ᱯᱟ.ᱨᱥᱤ ᱛᱮ ᱨᱚᱲ ᱚᱞ ᱟᱨ ᱯᱟᱲᱦᱟᱣ ᱟ.ᱨᱤ ᱠᱚ ᱚᱞ ᱢᱮᱱᱟᱜ ᱟ ᱚᱱᱠᱟᱱ ᱯᱷᱩᱛᱤ ᱫᱚ ᱨᱚᱱᱚᱱ ᱥᱮ Grammar ᱠᱚ ᱢᱮᱛᱟᱜ- ᱟ I
ᱢᱚᱱᱮ ᱨᱮᱭᱟᱜ ᱟ.ᱭᱠᱟ.ᱣ ᱥᱮ ᱵᱷᱟᱵ ᱛᱮᱫ ᱯᱷᱚᱴᱮᱞ ᱦᱚᱪᱚᱭ ᱞᱟ.ᱜᱤᱫ ᱨᱚᱲᱠᱚ ᱢᱤᱫ ᱛᱮ ᱯᱟ.ᱨᱥᱤ ᱵᱚ ᱢᱮᱛᱟᱜ ᱟ I ᱢᱤᱢᱤᱫ ᱜᱩᱴ ᱦᱚᱲ ᱟᱜ ᱯᱟ.ᱨᱥᱤ ᱢᱤ ᱢᱤᱫ ᱞᱮᱠᱟᱱᱟ I ᱫᱷᱟ.ᱨᱛᱤ ᱨᱮ ᱟᱢᱫᱟ ᱫᱤᱥᱚᱢ ᱢᱮᱱᱟᱜ ᱟ ᱟᱨ ᱟᱢᱫᱟ ᱢᱟ.ᱱᱢᱤ ᱜᱩᱴ ᱦᱚ ᱦᱮᱱᱟᱜ ᱵᱚᱱᱟ I ᱱᱟᱱᱟ ᱦᱩᱱᱟ.ᱨ ᱢᱟ.ᱱᱢᱤ ᱜᱩᱴ ᱟᱜ ᱯᱟ.ᱨᱥᱤ ᱦᱚ ᱱᱟᱱᱟ ᱦᱩᱱᱟ.ᱨ ᱢᱮᱱᱟᱜ ᱟ I ᱵᱤᱦᱟᱨ , ᱵᱮᱝᱜᱚᱞ ,ᱳᱰᱤᱥᱟ ,ᱟᱥᱟᱢ ᱟᱨ ᱡᱷᱟᱲᱠᱷᱚᱱᱰ ᱮᱢᱟᱱ ᱯᱚᱱᱚᱛ ᱨᱮ ᱟᱨ ᱮᱴᱟᱜ ᱫᱤᱥᱚᱢ ᱨᱮ ᱢᱮᱱᱟᱜ ᱵᱚᱱ ᱥᱟᱱᱛᱟᱲᱟᱜ ᱟᱭᱳ ᱯᱟ.ᱨᱥᱤ ᱫᱚ ᱥᱟᱱᱛᱟᱲ ᱠᱟᱱᱟ I ᱱᱚᱝᱠᱟ ᱜᱮ ᱵᱟᱝᱜᱟᱞᱤᱭᱟᱜ ᱫᱚ ᱵᱟᱝᱞᱟ ᱟᱨ ᱤᱝᱨᱮ.ᱡᱟᱜ ᱫᱚ ᱤᱝᱨᱟᱡᱤ ᱜᱮ ᱡᱟᱱᱟᱢ ᱟᱲᱟᱝ ᱯᱟ.ᱨᱥᱤ ᱠᱟᱱᱟ I ᱡᱮᱞᱮᱠᱟ - "ᱦᱮᱥᱤ - ᱮᱱᱟ ᱠᱟᱨᱟᱢ ᱰᱟᱨ ,ᱟᱢ ᱫᱟᱨᱡᱤᱞᱤᱝ ᱮᱢ ᱧᱮᱞ ᱟᱠᱟᱫᱟ ᱥᱮ ᱵᱟᱝ ? ᱥᱤᱛᱟ - ᱵᱟᱝᱱᱟ ᱵᱟᱪᱪᱷᱟ , ᱱᱚᱣᱟ ᱪᱟᱠᱚᱞᱛᱟ.ᱲᱤ ᱪᱷᱟᱛᱟᱜᱮ ᱵᱟ.ᱧ ᱧᱮᱞ ᱟᱠᱟᱫᱟ ᱫᱟᱨᱡᱤᱞᱤᱝ ᱢᱟ ᱟ.ᱰᱤ ᱥᱟ:ᱜᱤᱧ ᱨᱮᱭᱟᱜ ᱠᱟᱛᱷᱟ" I 
"ᱡᱟᱦᱟ ᱯᱩᱛᱷᱤ ᱨᱮ ᱡᱟᱦᱟ ᱯᱟ.ᱨᱥᱤ ᱛᱮ ᱴᱷᱤᱠᱟ. ᱵᱩᱴᱟ. ᱨᱚᱲ , ᱚᱞ ᱟᱨ ᱯᱟᱲᱦᱟᱣ ᱨᱮᱭᱟᱜ ᱟ.ᱨᱤ ᱠᱚ ᱚᱞ ᱢᱮᱱᱟᱜ ᱟ ,ᱚᱱᱟ ᱜᱮ ᱨᱚᱱᱚᱲ ᱠᱚ ᱢᱮᱛᱟᱜ ᱟ " I 
ᱟᱨᱦᱚ ᱥᱟᱱᱛᱟᱲᱤ ᱨᱚᱱᱚᱲ ᱫᱚ ᱚᱠᱟ ᱵᱚ ᱞᱟ.ᱭ ᱟ , " ᱡᱟᱦᱟ ᱯᱩᱛᱷᱤᱨᱮ ᱨᱮ ᱥᱟᱱᱛᱟᱲᱤ ᱴᱷᱤᱠᱟ.ᱵᱩᱴᱟ. ᱨᱚᱲ ᱚᱞ ᱟᱨ ᱯᱟᱲᱦᱟᱣ ᱥᱮᱬᱟ ᱨᱮᱭᱟᱜ  ᱟ.ᱨᱤ ᱠᱚ ᱚᱞ ᱢᱮᱱᱟᱜ ᱟ ᱚᱱᱟᱜᱮ ᱥᱟᱱᱛᱟᱲᱤ ᱨᱚᱱᱚᱲ ᱠᱚ ᱢᱮᱛᱟᱜ ᱟ  " I ᱚᱱᱟ ᱫᱤᱥᱟ. ᱫᱚᱦᱚ ᱡᱟ.ᱨᱩᱲᱟ ᱵᱟᱝᱢᱟ ᱥᱟᱱᱛᱟᱲᱤ ᱨᱚᱱᱚᱲ ᱫᱚ ᱥᱟᱦᱮᱵ ᱜᱮ ᱯᱩᱭᱞᱩ ᱠᱚ ᱚᱞ ᱟᱠᱟᱫᱟ I 1852 ᱥᱟ ᱦᱤᱛ ᱨᱮ Rev.J .Phillips " An Introduction to the Santali Language" ᱧᱩᱛᱩᱢ ᱛᱮ ᱯᱩᱭᱞᱩ ᱥᱟᱱᱛᱟᱲᱤ ᱨᱚᱱᱚᱲ ᱮ ᱚᱞ ᱞᱮᱫᱟ I ᱚᱱᱟ ᱛᱟᱭᱚᱢ 1873 ᱥᱟᱞ ᱨᱮ Rev.L.O Skrefsrud ᱥᱟᱦᱮᱵ ᱦᱚ " A Grammar Of The.Santali Language  " ᱧᱩᱛᱩᱢ ᱛᱮ ᱢᱤᱫ ᱴᱟᱝ ᱥᱟᱱᱛᱟᱲᱤ ᱨᱚᱱᱚᱲ ᱯᱩᱛᱷᱤ ᱵᱮᱱᱟᱨᱚᱥ ᱠᱷᱚᱱ ᱮ ᱪᱷᱟᱯᱟ ᱩᱪᱷᱟ.ᱱ ᱞᱮᱫᱟ I 1922 ᱥᱟᱞ ᱨᱮ Rev.P.O Bodding ᱥᱟᱦᱮᱵ ᱦᱚ " Materials for A Santali Grammar(i) mostly Phonetie    " ᱧᱩᱛᱩᱢ ᱛᱮ ᱨᱚᱱᱚᱲ ᱮ ᱚᱞ ᱞᱮᱫᱟ I ᱚᱱᱟ ᱛᱟᱭᱚᱢ Rev.P.O Bodding ᱥᱟᱦᱮᱵ ᱫᱚ 1924 ᱥᱟᱞ ᱨᱮ ᱫᱚᱥᱟᱨ ᱩᱪᱷᱟ.ᱱ ᱠᱮᱫᱟ " Materials for A santali Grammar (ii)Mostly Morphological I ᱚᱱᱤ ᱜᱮ ᱟᱨᱢᱤᱫ Grammar ᱯᱩᱛᱷᱤ "  A santali Grammar for Beginners" ᱧᱩᱛᱩᱢ ᱛᱮ ᱪᱷᱟ.ᱴᱭᱟ.ᱨ ᱠᱮᱫᱟ I 1948 ᱥᱟᱞ ᱨᱮ Rosenlund ᱥᱟᱦᱮᱵ ᱫᱚ " ᱦᱚᱲ ᱨᱚᱲ ᱨᱮᱭᱟᱜ ᱵᱮᱭᱮᱠᱚᱨᱚᱱ ᱜᱮ ᱨᱚᱱᱚᱲ   "  ᱧᱩᱛᱩᱢ ᱛᱮ ᱚᱞ ᱞᱮᱫᱟ I ᱥᱟᱦᱮᱵ ᱠᱚ ᱢᱩᱫ ᱨᱮ Dr. R.M Macphial ᱚᱞᱟᱜ "  A Introductin to Santali  " Part 1 ᱟᱨ 2 ᱜᱮ ᱢᱩᱪᱟ.ᱫ ᱥᱟᱱᱛᱟᱲᱤ ᱨᱚᱱᱚᱲ ᱞᱮᱠᱟᱛᱮ ᱩᱪᱷᱟ.ᱱ ᱞᱮᱱᱟ 1953 ᱥᱟᱞ ᱨᱮ I ᱞᱟᱦᱟ ᱫᱚ ᱡᱷᱚᱛᱚ ᱜᱮ ᱨᱚᱢᱟᱱ ᱟᱠᱷᱚᱨ ᱛᱮ ᱚᱞ ᱞᱮᱱᱟ I ᱚᱱᱟ ᱛᱟᱭᱛᱢ ᱯᱩᱭᱞᱩ ᱥᱟᱱᱛᱟᱲᱤ ᱚᱱᱚᱞᱤᱭᱟ. ᱞᱮᱠᱟᱛᱮ ᱯᱚᱱᱰᱤᱛ ᱨᱟ.ᱜᱷᱩᱱᱟᱛᱷ ᱢᱩᱨᱢᱩ ᱜᱮ 1976. ᱥᱟᱞ ᱨᱮ ᱥᱟᱱᱛᱟᱲᱤ ᱨᱚᱱᱚᱲ ᱮ ᱚᱞ ᱩᱪᱷᱟ.ᱱ ᱠᱮᱫᱟ I 1975 ᱥᱟᱞ ᱨᱮ ᱨᱚᱱᱚᱲ ᱨᱮᱭᱟᱜ ᱤᱛᱩᱱ ᱟᱥᱲᱟ ᱫᱩᱯᱲᱩᱵ ᱞᱮᱱᱟ ᱵᱟ.ᱨᱤᱯᱟᱫᱟ ᱟᱨ ᱨᱟᱭᱨᱚᱢᱯᱩᱨ ᱨᱮ I ᱚᱱᱟ ᱨᱮ ᱵᱤᱝᱜᱚᱞ ᱵᱤᱦᱟᱨ ᱳᱰᱤᱥᱟ ᱨᱮᱱ ᱟᱢᱫᱟ ᱥᱮᱢᱞᱮᱫ ᱥᱚᱦᱚᱫ ᱠᱚ ᱥᱮᱞᱮᱫ ᱞᱮᱱᱟ I ᱩᱱᱠᱩ ᱱᱚᱣᱟ ᱨᱚᱱᱚᱲ ᱨᱮᱭᱟᱜ ᱨᱚᱲ ᱠᱚ ᱠᱟᱛᱷᱟ ᱠᱚ ᱟᱨ ᱡᱟᱭ ᱛᱮᱫ ᱠᱚ ᱵᱟᱰᱟᱭ ᱧᱟᱢ ᱠᱟᱛᱮ ᱟ.ᱰᱤ ᱨᱟ.ᱥᱠᱟ. ᱠᱚ ᱟᱴᱠᱟᱨ ᱠᱮᱫᱟ I 
(1) ᱚᱠᱟ ᱫᱟᱲᱮ ᱛᱮᱵᱚ ᱨᱚᱲ ᱠᱟᱱᱟ - ᱟᱵᱚ ᱢᱩ ᱟᱨ ᱢᱚᱪᱟ ᱛᱮ ᱦᱚᱭ ᱵᱚ ᱥᱟᱦᱮᱫ ᱟᱫᱮᱨ ᱮᱫᱟ , ᱨᱚᱲ ᱡᱚᱦᱚᱜ ᱚᱱᱟ ᱦᱚᱭ ᱢᱚᱪᱟ ᱥᱮᱫ ᱛᱮᱵᱚ ᱥᱟᱦᱮᱫ ᱩᱰᱩᱠ ᱮᱫᱟ I ᱩᱱ ᱡᱚᱦᱚᱜ ᱟᱞᱟᱝ ᱩᱞᱴᱟᱣ ᱟᱛᱮ ᱞᱩᱴᱤ ᱡᱚᱯᱚᱴᱮᱡ ᱟᱛᱮ ᱦᱩᱰᱤᱧ ᱢᱟᱨᱟᱝ ᱪᱟᱦᱟᱵ ᱠᱟᱛᱮ ᱢᱚᱪᱟ ᱨᱮᱱᱟᱜ ᱚᱱᱟ ᱦᱚᱭ ᱵᱚᱱ ᱛᱟ.ᱯᱤᱧ ᱦᱚᱪᱚ ᱮᱫᱟ ,ᱚᱱᱟ ᱫᱟᱲᱮ ᱛᱮᱵᱚ ᱨᱚᱲ ᱠᱟᱱᱟ I
ᱥᱟᱶᱦᱮᱫ ᱡᱟᱦᱟᱸ ᱯᱟ.ᱨᱥᱤ ᱜᱮ ᱥᱮᱫᱟᱭ ᱠᱷᱚᱱ ᱚᱞ-ᱛᱚᱞ ᱟ.ᱜᱩ ᱟᱠᱟᱱᱟᱜ ᱜᱮ ᱥᱟᱶᱦᱮᱫ ᱢᱮᱱᱛᱮ ᱵᱚᱱ ᱢᱮᱱ ᱫᱟᱲᱮᱭᱟᱜᱼᱟ ᱾ ᱡᱮᱜᱮᱛ ᱨᱮ ᱡᱚᱛᱚ ᱠᱷᱚᱱ ᱢᱟᱨᱮ ᱥᱟᱶᱦᱮᱫ ᱫᱚ ᱟᱵᱚ ᱟᱹᱫᱤᱵᱟᱹᱥᱤ ᱥᱟᱶᱦᱮᱫ ᱨᱮᱵᱚ ᱧᱟᱢᱟ ᱾ ᱱᱚᱝᱠᱟ ᱛᱮ ᱧᱮᱞ ᱞᱮᱠᱷᱟᱱ ᱟᱹᱫᱤᱵᱟ.ᱥᱤ ᱥᱟᱶᱦᱮᱫ ᱜᱮ ᱡᱚᱛᱚ ᱥᱟᱶᱦᱮᱫ ᱨᱮᱭᱟᱜ ᱢᱩᱲ ᱰᱟᱦᱟᱨ ᱠᱟᱱᱟ ᱾
ᱵᱷᱟᱨᱚᱛ ᱨᱮᱭᱟᱜ ᱥᱚᱸᱥᱠᱨᱩᱛ ᱥᱟᱶᱦᱮᱫ ᱫᱚ ᱨᱩᱜᱽᱵᱮᱫᱽ ᱠᱷᱚᱱ ᱮᱛᱚᱦᱚᱵ ᱟᱠᱟᱱᱟ ᱾ ᱵᱭᱟᱥ, ᱵᱟᱞᱢᱤᱠᱤ ᱞᱮᱠᱟᱱ ᱯᱟᱹᱦᱤᱞ ᱨᱩᱥᱤ ᱠᱚ ᱢᱟᱦᱟᱵᱷᱟᱨᱚᱛ ᱟᱨ ᱨᱟᱢᱟᱭᱚᱬ ᱞᱮᱠᱟᱱ ᱢᱟᱨᱟᱝ ᱯᱩᱛᱷᱤ ᱠᱤᱱ ᱚᱞ ᱛᱚᱞ ᱟᱠᱟᱜ-ᱟ ᱾ ᱵᱷᱟᱥ, ᱠᱟᱲᱤᱫᱟᱥ ᱟᱨ ᱮᱴᱟᱜ ᱚᱱᱚᱬᱦᱤᱭᱟ. ᱠᱚᱦᱚᱸ ᱥᱚᱸᱥᱠᱨᱩᱛ ᱛᱮ ᱠᱷᱮᱞᱚᱸᱰ ᱯᱚᱛᱚᱵ ᱠᱚ ᱚᱞ ᱛᱚᱞ ᱟᱠᱟᱜ-ᱟ ᱾
ᱵᱚᱸᱜᱟ ᱵᱳᱨᱳ ᱢᱟᱱᱟᱣ ᱵᱟᱛᱟᱣ ᱥᱟᱶᱦᱮᱫ ᱨᱮᱫᱚ ᱜᱳᱥᱣᱟᱢᱤ ᱛᱩᱞᱥᱤᱫᱟᱥ, ᱵᱨᱚᱡᱽ ᱯᱟ.ᱨᱥᱤ ᱨᱮᱫᱚ ᱥᱩᱨᱫᱟᱥ, ᱢᱟᱨᱣᱟᱲᱤ ᱨᱮ ᱢᱤᱨᱟᱵᱟᱭᱤ, ᱠᱷᱳᱰᱤᱵᱳᱞᱤ ᱨᱮ ᱠᱚᱵᱤᱨ, ᱨᱚᱥᱠᱷᱟᱱ, ᱢᱚᱭᱛᱷᱤᱞᱤ ᱨᱮ ᱵᱤᱫᱭᱟᱯᱚᱛᱤ ᱮᱢᱟᱱ ᱧᱩᱛᱩᱢᱟᱱ ᱠᱚ ᱛᱟᱦᱮᱸ ᱠᱟᱱᱟ ᱾
ᱦᱤᱱᱫᱤ ᱥᱟᱶᱦᱮᱫ ᱨᱮᱫᱚ ᱠᱟᱛᱷᱟ, ᱠᱟᱹᱦᱱᱤ ᱟᱨ ᱜᱟᱢᱟᱢ ᱨᱮᱫᱚ ᱯᱨᱮᱢᱪᱟᱸᱫᱽ ᱟᱜ ᱟ.ᱰᱤ ᱢᱟᱨᱟᱝ ᱮᱱᱮᱢ ᱢᱮᱱᱟᱜ-ᱟ ᱾
ᱜᱨᱤᱠ ᱥᱟᱶᱦᱮᱫ ᱨᱮᱫᱚ ᱦᱳᱢᱤᱨᱟᱜ ᱤᱞᱤᱭᱟᱰ ᱟᱨ ᱳᱰᱤᱥᱤ ᱫᱚ ᱡᱮᱜᱮᱛ ᱨᱮ ᱧᱩᱛᱩᱢ ᱢᱮᱱᱟᱜ-ᱟ ᱾ ᱤᱸᱜᱽᱞᱤᱥ ᱥᱟᱶᱦᱮᱫ ᱨᱮ ᱥᱮᱠᱥᱯᱤᱭᱚᱨ ᱫᱚ ᱚᱠᱚᱭ ᱵᱟᱭ ᱵᱟᱰᱟᱭᱟ ᱟᱠᱟᱫᱮᱭᱟ ᱾
ᱯᱷᱩᱨᱜᱟᱹᱞ ᱥᱤᱧᱚᱛ ᱨᱮ ᱒᱒ ᱜᱚᱴᱟᱝ ᱯᱟᱹᱨᱥᱤ ᱢᱟᱱᱟᱣ ᱵᱟᱛᱟᱣ ᱮ ᱧᱟᱢ ᱟᱠᱟᱜᱼᱟ ᱾ ᱡᱟᱦᱟᱸᱨᱮ ᱢᱚᱴᱷᱮ ᱵᱟᱨᱭᱟ ᱟᱹᱫᱤᱵᱟ.ᱥᱤ ᱯᱟᱹᱨᱥᱤ ᱼ ᱥᱟᱱᱛᱟᱲᱤ ᱟᱨ ᱵᱳᱰᱳ ᱜᱮᱠᱚ ᱥᱮᱞᱮᱫ ᱟᱠᱟᱜᱼᱟ ᱾
ᱵᱷᱟᱨᱚᱛ ᱫᱤᱥᱚᱥ ᱫᱚ ᱟ.ᱰᱤᱜᱟᱱ ᱯᱟ.ᱨᱥᱤ ᱨᱮᱭᱟᱜ ᱢᱤᱫ ᱦᱟᱯᱲᱟᱜ ᱫᱤᱥᱚᱢ ᱠᱟᱱᱟ ᱾ ᱠᱚᱧᱮᱼᱯᱟᱪᱷᱮ ᱨᱮ ᱯᱚᱧᱡᱟᱵᱤ, ᱦᱤᱱᱫᱤ, ᱩᱨᱫᱷᱩ; ᱥᱟᱢᱟᱝ ᱯᱟᱦᱴᱟ ᱨᱮ ᱳᱰᱤᱭᱟ., ᱵᱟᱝᱜᱽᱞᱟ ᱟᱨ ᱟᱥᱟᱢᱤᱭᱟ. ; ᱛᱟᱞᱟᱼᱯᱟᱪᱷᱮ ᱯᱟᱦᱴᱟ ᱨᱮᱫᱚ ᱢᱟᱨᱟᱴᱷᱤ ᱟᱨ ᱜᱩᱡᱽᱨᱟᱴᱤ ᱟᱨ ᱟᱨ ᱠᱚᱧᱮ ᱨᱮ ᱛᱟᱢᱤᱞ, ᱛᱮᱞᱩᱜᱩ, ᱠᱚᱱᱱᱚᱰᱚ ᱟᱨ ᱢᱟᱞᱟᱭᱟᱞᱚᱢ ᱾ ᱱᱚᱶᱟ ᱠᱚ ᱪᱷᱟᱰᱟ ᱠᱟᱛᱮ ᱟᱨ ᱦᱚᱸ ᱟᱹᱰᱤᱜᱟᱱ ᱯᱟᱹᱨᱥᱤ ᱢᱮᱱᱟᱜᱼᱟ ᱡᱟᱦᱟᱸᱨᱮ ᱥᱟᱶᱦᱮᱫᱤᱭᱟ. ᱟᱨ ᱯᱟᱹᱨᱥᱤ ᱥᱟᱬᱮᱥᱤᱭᱟ. ᱢᱚᱦᱚᱛ ᱠᱟᱹᱡ ᱫᱚ ᱵᱟᱝ ᱠᱟᱱᱟ ᱼ ᱠᱟᱥᱢᱤᱨᱤ, ᱰᱳᱜᱽᱨᱤ, ᱥᱤᱱᱫᱷᱤ, ᱠᱳᱸᱠᱳᱬᱤ, ᱛᱩᱨᱩ ᱮᱢᱟᱱ ᱾
ᱥᱟᱱᱛᱟᱲᱤ ᱥᱟᱶᱦᱮᱫ ᱦᱚᱸ ᱟ.ᱰᱤ ᱜᱮ ᱠᱤᱥᱟ.ᱬ ᱟᱠᱟᱱᱟ ᱾ ᱥᱟᱱᱛᱟᱲᱤ ᱥᱟᱶᱦᱮᱫ ᱨᱮᱭᱟᱜ ᱯᱩᱭᱞᱩ ᱚᱱᱚᱬᱦᱮ ᱯᱩᱛᱷᱤ ᱫᱚ ᱯᱟᱣᱩᱞ ᱡᱩᱡᱷᱟᱨ ᱥᱚᱨᱮᱱ ᱟᱜ "ᱵᱟᱦᱟ ᱰᱷᱟ.ᱞᱣᱟ.ᱜ" ᱠᱟᱱᱟ ᱾ ᱤᱱᱟᱹ ᱛᱟᱭᱚᱢ ᱟᱹᱰᱤᱜᱟᱱ ᱚᱱᱚᱞᱤᱭᱟᱹ, ᱚᱱᱚᱬᱦᱤᱭᱟ., ᱠᱚ ᱥᱟᱱᱛᱟᱲᱤ ᱥᱟᱶᱦᱮᱫ ᱨᱮ ᱮᱱᱮᱢ ᱛᱟᱠᱚ ᱢᱮᱱᱟᱜᱼᱟ ᱾
ᱥᱟᱶᱦᱮᱫ ᱟᱲᱟᱝ
ᱥᱟᱶᱦᱮᱫ ᱮᱠᱮᱰᱢᱤ ᱥᱟᱱᱛᱟᱲᱤ ᱡᱤᱛᱠᱟᱹᱨ ᱥᱤᱨᱯᱟᱹ
ᱴᱤᱨᱟᱹ ᱮᱸᱜᱮᱞ ᱫᱚ ᱥᱤᱧ ᱪᱟᱸᱫᱚ ᱢᱟᱱᱰᱮᱨ ᱨᱤᱱᱤᱡ ᱯᱩᱱᱤᱡ ᱮᱸᱜᱮᱞ ᱠᱟᱱᱟᱭ ᱟᱨ solar system ᱨᱤᱱᱤᱡ ᱫᱚᱥᱟᱨ ᱟᱹᱰᱤ ᱦᱩᱰᱤᱧ ᱮᱸᱜᱮᱞ ᱠᱟᱱᱟᱭ, ᱱᱩᱭ ᱫᱚ ᱮᱞᱟᱝ ᱮᱸᱜᱮᱞ ᱠᱷᱚᱱ ᱫᱚ ᱢᱟᱨᱟᱝ ᱜᱮᱭᱟ ᱾ ᱫᱷᱟᱹᱨᱛᱤ ᱠᱷᱚᱱ ᱟᱨᱟᱜ ᱜᱮᱭ ᱧᱮᱞᱚᱜ ᱛᱮ ᱟᱨᱟᱜ ᱮᱸᱜᱮᱞ ᱦᱚᱸ ᱠᱚ ᱢᱮᱛᱟᱭᱟ ᱾ ᱱᱩᱭ ᱵᱚᱸᱜᱟ ᱮᱸᱜᱮᱞ ᱫᱚ ᱥᱤᱧ ᱪᱟᱸᱫᱚ ᱰᱮᱨᱟ ᱨᱤᱱᱤᱡ ᱢᱤᱫᱴᱟᱹᱝ ᱮᱸᱜᱮᱞ ᱠᱟᱱᱟᱭ ᱚᱭ ᱫᱚ ᱟᱵᱚᱣᱟᱜ ᱫᱷᱟᱹᱨᱛᱤ ᱞᱮᱠᱟᱭ ᱧᱮᱞᱚᱜᱼᱟ ᱾ ᱚᱸᱰᱮᱱᱟᱜ ᱦᱟᱥᱟ ᱠᱚ ᱦᱚᱸ ᱟᱵᱚᱣᱟᱜ ᱫᱷᱟᱹᱨᱛᱤ ᱞᱮᱠᱟ ᱜᱮ ᱾ ᱟᱹᱰᱤ ᱛᱷᱚᱲᱟ ᱜᱟᱱ ᱦᱚᱭ ᱢᱮᱱᱟᱜᱼᱟ ᱾ ᱟᱵᱚ ᱨᱤᱱ ᱧᱤᱫᱟᱹ ᱪᱟᱸᱫᱚ ᱞᱮᱠᱟ ᱟᱭᱢᱟ ᱠᱷᱟᱸᱭᱟᱜ ᱠᱷᱟᱺᱭᱩᱜ ᱚᱛ ᱠᱟᱱᱟ, ᱟᱨ ᱫᱷᱟᱹᱨᱛᱤ ᱞᱮᱠᱟ ᱥᱮᱸᱜᱮᱞ ᱵᱩᱨᱩ (volcano), ᱜᱤᱛᱤᱞ ᱫᱷᱟᱹᱨᱛᱤ (desert) ᱟᱨ ᱵᱚᱨᱚᱯ ᱢᱮᱱᱟᱜᱼᱟ ᱾ ᱥᱤᱧ ᱪᱟᱸᱫᱚ ᱰᱮᱨᱟ ᱨᱮᱱᱟᱜ ᱡᱚᱛᱚ ᱠᱷᱚᱱ ᱢᱟᱨᱟᱝ ᱵᱩᱨᱩ ᱢᱮᱱᱟᱜᱼᱟ ᱱᱤᱭᱟᱹ ᱮᱸᱜᱮᱞ ᱨᱮ ᱾ ᱚᱱᱟ ᱨᱮᱱᱟᱜ ᱧᱤᱛᱩᱢ ᱫᱚ ᱚᱞᱤᱢᱯᱟᱥ ᱢᱚᱱᱥ ᱾ ᱡᱚᱛᱚ ᱠᱷᱚᱱ ᱜᱟᱹᱦᱤᱨ ᱵᱩᱨᱩ ᱱᱚᱱᱰᱷᱚᱨ ᱦᱚᱸ ᱱᱤᱭᱟᱹ ᱮᱸᱜᱮᱞ ᱨᱮ ᱢᱮᱱᱟᱜᱼᱟ ᱾ ᱚᱱᱟ ᱨᱮᱱᱟᱜ ᱧᱤᱛᱩᱢ ᱫᱚ ᱵᱷᱮᱞᱤᱥ ᱢᱮᱨᱤᱱᱟᱨᱤᱥ ᱾ ᱱᱩᱭ ᱵᱚᱸᱜᱟ ᱮᱸᱜᱮᱞᱟᱜ ᱜᱷᱩᱨᱞᱟᱹᱜ ᱚᱠᱛᱚ ᱟᱨ ᱨᱤᱛᱩ ᱵᱚᱫᱚᱞ ᱦᱚᱸ ᱟᱹᱰᱤ ᱜᱟᱱ ᱜᱮ ᱫᱷᱟᱹᱨᱛᱤ ᱞᱮᱠᱟ ᱾
᱑᱙᱖᱕ ᱥᱮᱨᱢᱟ ᱨᱮ ᱢᱮᱨᱤᱱᱟᱨ ᱔ ᱥᱮᱨᱢᱟ ᱜᱟᱹᱰᱤ (spacecraft) ᱯᱩᱭᱞᱩ ᱱᱤᱭᱟᱹ ᱮᱸᱜᱮᱞ ᱨᱮ ᱥᱮᱱ ᱞᱮᱱᱟ ᱾ ᱚᱱᱟ ᱥᱮᱱ ᱠᱷᱚᱱ ᱜᱮ ᱟᱭᱢᱟ ᱦᱚᱲ ᱠᱚ ᱢᱚᱱᱮ ᱭᱮᱫᱟ ᱡᱮ ᱵᱚᱸᱜᱟ ᱮᱸᱜᱮᱞ ᱨᱮ ᱫᱚ ᱫᱟᱜ ᱢᱮᱱᱟᱜᱼᱟ ᱾ ᱴᱤᱨᱟᱹ ᱮᱸᱜᱮᱞ ᱠᱷᱚᱱ ᱧᱟᱢ ᱢᱟᱨᱥᱟᱞ ᱟᱨ ᱧᱩᱛ ᱨᱮᱱᱟᱜ ᱦᱤᱞᱠᱟᱹᱣ (waves) ᱨᱮ ᱛᱩᱸᱜᱤ ᱜᱷᱩᱨᱞᱟᱹᱣ (Periodicity) ᱧᱮᱞ ᱠᱟᱛᱮᱜ ᱱᱤᱭᱟᱹ ᱫᱚ ᱢᱮᱱᱚᱜ ᱠᱟᱱᱟ ᱾ ᱟᱥᱚ ᱠᱟᱭᱛᱮ Polar region ᱥᱮᱡ ᱨᱮ ᱱᱤᱭᱟᱹ ᱵᱚᱫᱚᱞ ᱫᱚ ᱧᱮᱞ ᱧᱟᱢᱚᱜ ᱠᱟᱱᱟ ᱾ ᱚᱠᱟ ᱫᱚ ᱫᱚᱨᱭᱟ ᱥᱮ ᱫᱟᱜ ᱨᱮᱱᱟᱜ ᱦᱩᱫᱤᱥᱮ ᱞᱟᱹᱭᱮᱫᱟ ᱾
ᱪᱤᱱᱦᱟᱹ: ᱾
ᱴᱤᱨᱟᱹ ᱮᱸᱜᱮᱞ ᱨᱮᱱᱟᱜ ᱵᱮᱲᱷᱟᱭ (Diameter) ᱫᱚ ᱫᱷᱟᱹᱨᱛᱤ ᱨᱮᱱᱟᱜ ᱟᱫᱷᱟ ᱟᱨ ᱦᱟᱢᱟᱞ ᱛᱮ ᱫᱷᱟᱹᱨᱛᱤ ᱨᱮᱱᱟᱜ ᱦᱟᱢᱟᱞ ᱨᱮᱱᱟᱜ ᱜᱮᱞ ᱦᱟᱹᱴᱤᱧ ᱠᱷᱚᱱ ᱢᱤᱫ ᱦᱟᱹᱴᱤᱧᱮ ᱦᱟᱢᱟᱞᱟ ᱾ ᱫᱷᱟᱹᱨᱛᱤ ᱠᱷᱚᱱ ᱦᱚᱸ ᱜᱟᱲᱫᱷᱟ ᱛᱮ ᱫᱚᱭ ᱛᱷᱚᱲᱟ ᱜᱮᱭᱟ ᱾ ᱱᱤᱭᱟᱹ ᱨᱮᱱᱟᱜ ᱪᱮᱛᱟᱱ Field ᱫᱚ ᱫᱷᱟᱹᱨᱛᱤ ᱨᱮᱱᱟᱜ ᱠᱷᱚᱱ ᱛᱷᱚᱲᱟ ᱠᱚᱢ ᱾ ᱵᱚᱸᱜᱟ ᱮᱸᱜᱮᱞ ᱫᱚ ᱵᱩᱫ ᱮᱸᱜᱮᱞ ᱠᱷᱚᱱᱮ ᱞᱟᱹᱴᱩ ᱨᱮ ᱦᱚᱸ ᱜᱟᱲᱫᱷᱟ ᱛᱮ ᱫᱚᱭ ᱛᱷᱚᱲᱟ ᱜᱮᱭᱟ ᱾ ᱴᱤᱨᱟᱹ ᱮᱸᱜᱮᱞ ᱨᱮᱱᱟᱜ Gravitational ᱫᱟᱲᱮ ᱫᱚ ᱰᱷᱤᱨ ᱜᱮᱭᱟ ᱾ ᱵᱚᱸᱜᱟ ᱮᱸᱜᱮᱞ ᱫᱚ ᱧᱮᱞ ᱛᱮ ᱟᱨᱟᱜ ᱠᱚᱢᱞᱟ ᱞᱮᱠᱟ ᱾ ᱵᱚᱸᱜᱟ ᱮᱸᱜᱮᱞᱟᱜ ᱫᱮᱭᱟ ᱨᱮ ᱫᱚ ᱟᱹᱰᱤ ᱜᱟᱱ ᱟᱭᱨᱚᱱ ᱟᱨ ᱚᱠᱥᱟᱭᱤᱰ ᱢᱮᱱᱟᱜᱼᱟ ᱾ ᱱᱩᱭ ᱫᱚ ᱨᱟᱥᱴ ᱠᱚ ᱢᱮᱛᱟᱜ ᱠᱟᱱᱟ ᱾
ᱡᱤᱣᱟᱹᱞᱤ ᱫᱚ ᱟᱭᱢᱟ ᱠᱚᱫᱚ ᱟᱨ ᱥᱩᱠᱮᱱᱫᱨᱠ ᱡᱤᱵ ᱨᱮᱱ ᱢᱤᱫ ᱥᱟᱸᱜᱮ ᱜᱚᱥᱴᱤ ᱾ ᱱᱩᱠᱩ ᱫᱚ ᱮᱱᱤᱢᱮᱞᱤᱭᱟ ᱵᱟᱝᱛᱮ ᱢᱮᱴᱟᱦᱩᱭᱟ ᱯᱚᱱᱚᱛ ᱨᱮᱱ ᱠᱟᱱᱟᱠᱚ ᱾ ᱱᱟᱥᱮ ᱜᱟᱱ ᱩᱢᱮᱨ ᱦᱩᱭ ᱞᱮᱱ ᱠᱷᱟᱱ ᱜᱮ ᱡᱟᱹᱥᱛᱤ ᱜᱟᱱ ᱡᱤᱣᱟᱹᱞᱤ ᱜᱮ ᱦᱚᱲᱢᱚ ᱜᱚᱲᱚᱱ ᱱᱟᱯᱟᱭᱚᱜ ᱛᱟᱠᱚᱣᱟ ᱾ ᱱᱚᱝᱠᱟ ᱦᱚᱸ ᱦᱩᱭ ᱟᱠᱟᱱ ᱜᱮᱭᱟ ᱜᱟᱱ ᱡᱤᱣᱟᱹᱞᱤ ᱯᱩᱨᱟᱹᱣ ᱩᱢᱩᱨ ᱨᱮ ᱦᱚᱲᱢᱚ ᱜᱚᱲᱚᱱ ᱠᱚ ᱧᱟᱢ ᱟᱠᱟᱫᱟ ᱾ ᱟᱨ ᱟᱹᱰᱤ ᱜᱟᱱ ᱡᱤᱣᱟᱹᱞᱤ ᱢᱮᱱᱟᱜ ᱠᱚᱣᱟ ᱢᱤᱫ ᱡᱟᱜᱟ ᱠᱷᱚᱱ ᱟᱨ ᱢᱤᱫ ᱡᱟᱜᱟ ᱩᱥᱟᱹᱨᱟ ᱵᱟᱝᱠᱚ ᱥᱮᱱ ᱫᱟᱲᱮᱜᱼᱟ ᱾ ᱟᱨᱦᱚᱸ ᱢᱮᱱᱟᱜ ᱠᱚᱣᱟ ᱮᱴᱟᱜ ᱡᱤᱣᱟᱹᱞᱤ ᱨᱮᱱᱟᱜ ᱟᱸᱥ ᱨᱮ, ᱡᱚᱢ ᱮ ᱟᱜᱩᱭᱟ ᱟᱨ-ᱠᱤᱱ ᱦᱟᱹᱴᱤᱧ ᱟ᱾
ᱱᱤᱛᱚᱝ ᱫᱷᱟᱹᱵᱤᱡ ᱡᱟᱱᱟᱢ ᱟᱠᱟᱱ ᱡᱤᱣᱟᱹᱞᱤ ᱠᱚ ᱟᱨᱦᱚᱸ ᱕᱔᱒ ᱢᱤᱞᱤᱭᱚᱱ ᱥᱮᱨᱢᱟ ᱞᱟᱦᱟ ᱠᱷᱚᱱ ᱫᱷᱟᱹᱨᱛᱤ ᱨᱮᱠᱚ ᱛᱟᱸᱦᱮ ᱠᱟᱱᱟ ᱾ ᱠᱮᱢᱵᱨᱤᱭᱟᱱ ᱵᱚᱜᱚᱡᱽ ᱞᱮᱱ ᱠᱷᱟᱹᱛᱤᱨ ᱚᱱᱟ ᱚᱠᱛᱚ ᱯᱷᱚᱥᱥᱤᱞ (fossil) ᱵᱮᱱᱟᱣ ᱞᱮᱱᱟ, ᱚᱱᱟ ᱛᱟᱞᱟ ᱛᱮ ᱵᱟᱰᱟᱭ ᱧᱟᱢ ᱦᱩᱭᱟᱠᱟᱱᱟ ᱾ ᱡᱤᱣᱟᱹᱞᱤ ᱫᱚ ᱫᱟᱜ ᱡᱤᱣᱟᱹᱞᱤ ᱠᱟᱱᱟᱠᱚ ᱥᱟᱬᱮᱥᱤᱭᱟᱹ ᱠᱚ ᱢᱮᱱ ᱮᱫᱟ ᱾ ᱟᱨ ᱱᱩᱠᱩ ᱫᱚ ᱯᱩᱭᱞᱩ ᱫᱟᱜ ᱨᱮᱜᱮᱠᱚ ᱛᱟᱦᱮᱱ ᱠᱟᱱᱟ ᱾
ᱦᱟᱹᱠᱩ ᱫᱚ ᱨᱮᱭᱟᱲ ᱫᱟᱜ ᱨᱮᱱ ᱡᱤᱭᱟᱹᱞᱤ  ᱠᱟᱱᱟᱠᱚ ᱾ ᱡᱚᱲ ᱵᱤᱡᱚᱲ ᱯᱷ:ᱠᱲᱟᱹᱜ ᱟᱨ ᱪᱩᱯᱤ ᱛᱮᱠᱚ ᱯᱟᱭᱨᱟᱜ-ᱟ ᱟᱨ ᱯᱷᱩᱞᱠᱟᱹᱛᱮ(ᱞᱟᱯᱚᱫ) ᱥᱟᱸᱦᱮᱫᱠᱚ ᱦᱟᱛᱟᱣ-ᱟ ᱾ ᱦᱟᱹᱠᱩᱣᱟᱜ ᱦᱚᱲᱢᱚ ᱫᱚ ᱪᱩᱸᱭᱟᱹᱜ (ᱪᱷᱩᱭᱟᱺᱜ)ᱛᱮ ᱯᱮᱨᱮᱡ ᱜᱮᱭᱟ ᱾ ᱟᱫᱚ ᱪᱷᱩᱭᱟᱺᱜ) ᱵᱟᱹᱱᱩᱜ ᱚᱱᱠᱟᱱ ᱦᱟᱹᱠᱩ ᱦᱚᱸ ᱟᱭᱢᱟ ᱢᱮᱱᱟᱜ ᱠᱚ ᱜᱮᱭᱟ ᱾ ᱦᱟᱹᱠᱩ ᱫᱚ ᱵᱩᱞᱩᱝ ᱫᱟᱜ ᱮᱠᱷᱟᱱᱛᱮ ᱜᱟᱸᱜᱟ, ᱦᱮᱲᱮᱢ ᱫᱟᱜ ᱮᱠᱷᱟᱱᱛᱮ ᱠᱷᱟᱹᱲᱤ, ᱜᱟᱰᱟ, ᱯᱩᱠᱷᱨᱤ, ᱜᱟᱹᱰᱭᱟᱹ , ᱡᱚᱞᱟ ᱮᱢᱟᱱᱛᱮᱭᱟᱜ ᱨᱮᱠᱚ ᱧᱟᱢᱚᱜ-ᱟ ᱾ ᱥᱟᱹᱨᱤ ᱠᱟᱛᱷᱟ ᱢᱮᱱᱛᱮ ᱫᱟᱜ ᱚᱠᱟᱨᱮ ᱢᱮᱱᱟᱜ-ᱟ ᱚᱸᱰᱮᱜᱮ ᱦᱟᱹᱠᱩ ᱠᱚ ᱧᱟᱢᱚᱜ-ᱟ ᱾ ᱜᱚᱴᱟ ᱫᱷᱟᱹᱨᱛᱤ ᱨᱮᱜᱮ ᱧᱮᱞᱚᱜ-ᱟ ᱦᱚᱲ ᱥᱮ ᱮᱴᱟᱜ ᱢᱟᱹᱱᱢᱤ ᱠᱚᱫᱚ ᱦᱟᱹᱠᱩᱠᱚ ᱡᱚᱢ ᱠᱚ ᱜᱮᱭᱟ ᱾ ᱟᱵᱚᱣᱟᱜ ᱦᱚᱲᱢᱚ ᱨᱮᱱᱟᱜ ᱟᱭᱢᱟ ᱵᱷᱤᱴᱟᱢᱤᱱ ᱦᱟᱹᱠᱩ ᱠᱷᱚᱡ ᱧᱟᱢᱚᱜ-ᱟ ᱾ ᱠᱤᱪᱷᱩ ᱡᱤᱭᱹᱞᱤ ᱢᱮᱱᱟᱜ ᱠᱚᱣᱟ ᱡᱟᱦᱟᱸᱭ ᱫᱚ ᱦᱟᱹᱠᱩ ᱵᱟᱝ ᱨᱮᱦᱚᱸ ᱦᱟᱹᱠᱩ ᱢᱮᱸᱛᱮ ᱜᱮᱠᱚ ᱪᱤᱱᱷᱟᱹᱣ ᱠᱚᱣᱟ᱾
ᱱᱤᱭᱟᱹ ᱫᱷᱟᱹᱨᱛᱤᱨᱮ ᱱᱟᱱᱟ ᱦᱩᱱᱟᱹᱨ ᱦᱟᱹᱠᱩ ᱢᱮᱱᱟᱜ ᱠᱩᱭᱟ᱾
ᱯᱤᱞᱪᱩ ᱦᱟᱲᱟᱢ ᱯᱤᱞᱪᱩ ᱵᱩᱰᱷᱤ ᱛᱷᱩᱛᱤ ᱟᱧᱡᱚᱢ ᱞᱮᱠᱷᱟᱱ ᱵᱟᱰᱟᱭᱚᱜᱼᱟ ᱢᱟᱹᱱᱢᱤ ᱚᱠᱟ ᱞᱮᱠᱟ ᱛᱮ ᱱᱚᱶᱟ ᱫᱷᱟᱹᱨᱛᱤ ᱛᱮ ᱦᱮᱡ ᱮᱱᱟ ᱾ ᱱᱟᱜᱟᱢᱤᱭᱟᱹ ᱠᱟᱠᱟ ᱢᱮᱱᱟ ᱱᱚᱶᱟ ᱫᱷᱟᱹᱨᱛᱤ ᱫᱚ ᱥᱮᱫᱟᱭ ᱵᱷᱟᱯ ᱜᱮ ᱛᱮ ᱛᱟᱦᱮᱸ ᱠᱟᱱᱟ ᱾ ᱵᱟᱹᱭ ᱵᱟᱹᱭ ᱛᱮ ᱚᱱᱟ ᱵᱷᱟᱯ ᱨᱮᱭᱟᱲᱮᱱ ᱛᱮ ᱱᱟᱱᱟ ᱦᱩᱱᱟᱹᱨ ᱡᱤᱱᱤᱥ ᱛᱮᱭᱟᱨ ᱮᱱᱟ ᱾ ᱫᱟᱜ ᱦᱚᱸ ᱛᱮᱭᱟᱨ ᱮᱱᱟ ᱾ ᱚᱱᱟ ᱫᱟᱜ ᱨᱮ ᱵᱟᱹᱭ ᱵᱟᱹᱭ ᱛᱮ ᱦᱤᱰᱤᱧ ᱦᱩᱰᱤᱧ ᱡᱤᱭᱟᱹᱞᱤ ᱠᱚ ᱛᱮᱭᱟᱨ ᱮᱱᱟ ᱾ ᱟᱹᱰᱤ ᱜᱟᱱ ᱜᱷᱟᱛ ᱯᱨᱚᱛᱤ ᱜᱷᱟᱛ ᱥᱟᱦᱟᱶ ᱠᱟᱛᱮ ᱩᱱᱠᱩ ᱵᱟᱹᱭ ᱵᱟᱹᱭ ᱛᱮ ᱩᱛᱱᱟᱹᱶ ᱮᱱᱟ ᱾ ᱚᱱᱟ ᱛᱟᱭᱚᱢ ᱦᱟᱹᱠᱩ ᱠᱚ ᱵᱮᱱᱟᱶ ᱮᱱᱟ ᱾ ᱩᱱᱠᱩ ᱦᱟᱹᱠᱩ ᱵᱟᱹᱭ ᱵᱟᱹᱭ ᱛᱮ ᱚᱛ ᱥᱮᱫ ᱠᱚ ᱦᱮᱡ ᱮᱱᱟ ᱾ ᱚᱱᱟ ᱛᱟᱭᱚᱢ ᱱᱟᱱᱟ ᱦᱩᱱᱟᱹᱨ ᱵᱤᱧ, ᱠᱤᱫᱤᱧ, ᱨᱚᱴᱮ ᱮᱢᱟᱱ ᱠᱚ ᱵᱮᱱᱟᱶ ᱮᱱᱟ ᱾ ᱚᱱᱠᱟ ᱜᱮ ᱰᱟᱭᱱᱮᱥᱚᱨ ᱮᱢᱟᱱ ᱠᱚ ᱵᱮᱱᱟᱶ ᱮᱱᱟ ᱾ ᱢᱩᱪᱟᱹᱫ ᱨᱮ ᱦᱟᱹᱬᱩ ᱠᱚ ᱵᱮᱱᱟᱶ ᱮᱱᱟ ᱾ ᱱᱚᱶᱟ ᱠᱚ ᱦᱩᱭᱩᱜ ᱞᱟᱹᱜᱤᱫ ᱠᱚᱨᱚᱲ ᱠᱚᱨᱚᱲ ᱥᱮᱨᱢᱟ ᱞᱟᱜᱟᱶ ᱞᱮᱱᱟ ᱢᱮᱱᱛᱮ ᱥᱟᱬᱮᱥᱤᱭᱟᱹ ᱠᱚᱠᱚ ᱞᱟᱹᱭᱟ ᱾ ᱚᱱᱟ ᱛᱟᱭᱚᱢᱮ ᱵᱮᱱᱟᱶ ᱮᱱᱟ ᱢᱟᱹᱱᱢᱤ ᱾
ᱯᱩᱭᱞᱩ ᱨᱮᱫᱚ ᱟᱯᱷᱨᱤᱠᱟ ᱨᱮ ᱢᱟᱹᱱᱢᱤ ᱒᱘᱐,᱐᱐᱐ ᱥᱮᱨᱢᱟ ᱢᱟᱬᱟᱝ ᱨᱮᱭ ᱚᱯᱮᱞ ᱞᱮᱱᱟ ᱾ ᱚᱱᱟ ᱡᱩᱜᱽ ᱨᱮᱱ ᱢᱟᱹᱱᱢᱤ ᱟᱨ ᱱᱚᱶᱟ ᱡᱩᱜᱽ ᱨᱮᱡ ᱢᱟᱹᱱᱢᱤ ᱛᱟᱞᱟ ᱨᱮ ᱟᱟᱹᱰᱤ ᱜᱟᱱ ᱛᱚᱯᱷᱟᱛ ᱾ ᱟᱠᱚᱶᱟᱜ ᱵᱚᱦᱚᱜ ᱫᱚ ᱦᱚᱲᱢᱚ ᱦᱤᱥᱟᱹᱵᱽ ᱛᱮ ᱟᱹᱰᱤ ᱦᱩᱰᱤᱧ ᱛᱟᱦᱮᱸ ᱠᱟᱱᱟ ᱾ 
ᱟᱹᱰᱤ ᱦᱚᱲ ᱠᱚ ᱞᱟᱹᱭ ᱮᱫᱟ ᱡᱮ ᱫᱤᱱ ᱦᱤᱡᱩᱜᱼᱟ ᱢᱟᱹᱱᱢᱤᱭᱟᱜ ᱵᱚᱦᱚᱜ ᱛᱟᱹᱦᱩᱸ ᱥᱮᱬᱟ ᱤᱫᱤᱜᱼᱟ ᱾ 
ᱢᱟᱹᱱᱢᱤᱭᱟᱜ ᱦᱚᱲᱢᱚ ᱫᱚ ᱢᱟᱭᱟᱢ, ᱦᱟᱨᱛᱟ, ᱡᱟᱝ, ᱥᱤᱨ ᱮᱢᱟᱱ ᱠᱚᱛᱮ ᱵᱮᱱᱟᱶ ᱟᱠᱟᱱᱟ ᱾ ᱦᱚᱲᱢᱚ ᱨᱮᱭᱟᱜ ᱢᱩᱬ ᱢᱚᱬᱮ ᱜᱚᱴᱟᱝ ᱚᱝᱜᱚ ᱦᱩᱭᱩᱜ ᱠᱟᱱᱟ - ᱢᱮᱫ, ᱢᱩ, ᱢᱚᱪᱟ, ᱞᱩᱛᱩᱨ ᱟᱨ ᱦᱟᱨᱛᱟ ᱾
ᱢᱮᱬᱦᱮᱫ, ᱢᱮᱲᱦᱮᱸᱫ, ᱫᱚ ᱟᱹᱰᱤ ᱥᱟᱫᱷᱟᱨᱚᱱ ᱫᱷᱟᱹᱛᱩ ᱠᱟᱱᱟ ᱾ ᱱᱚᱶᱟ ᱨᱮᱭᱟᱜ ᱪᱤᱱᱦᱟᱹ ᱫᱚ ᱦᱩᱭᱩᱜ ᱠᱟᱱᱟ Fe ᱡᱟᱦᱟᱸ ᱫᱚ ᱞᱟᱹᱴᱤᱱ ᱟᱹᱲᱟᱹ "ᱯᱷᱮᱨᱚᱢ" (ferrum) ᱠᱷᱚᱱ ᱦᱟᱛᱟᱶ ᱟᱠᱟᱱᱟ ᱾ ᱱᱚᱶᱟ ᱨᱮᱦᱟᱜ ᱯᱚᱨᱚᱢᱟᱬᱩ ᱮᱞ ᱫᱚ ᱒᱖ ᱠᱟᱱᱟ ᱾ ᱠᱮᱴᱮᱡ ᱟᱨ ᱥᱟᱥᱛᱟ ᱜᱮ ᱠᱷᱟᱹᱛᱤᱨ ᱱᱚᱶᱟ ᱫᱚ ᱟᱹᱰᱤ ᱵᱟᱹᱲᱛᱤ ᱵᱮᱵᱷᱟᱨᱚᱜᱼᱟ ᱾ ᱤᱥᱯᱟᱛ ᱴᱮᱭᱟᱨ ᱞᱟᱹᱜᱤᱫ ᱱᱚᱶᱟ ᱫᱚ ᱢᱩᱬ ᱡᱤᱱᱤᱥ ᱠᱟᱱᱟ ᱾ ᱪᱩᱢᱵᱚᱠ ᱛᱮᱭᱟᱨ ᱨᱮᱦᱚᱸ ᱱᱚᱶᱟ ᱫᱚ ᱵᱮᱵᱷᱟᱨᱚᱜᱼᱟ ᱾
ᱯᱷᱮᱨᱤᱠ ᱚᱠᱥᱟᱭᱤᱰ
ᱯᱷᱮᱨᱚᱥ ᱚᱠᱥᱟᱭᱤᱰ
ᱢᱮᱢᱦᱮᱫ ᱥᱚᱞᱯᱷᱮᱴ
ᱢᱮᱬᱦᱮᱫ ᱠᱞᱚᱨᱟᱭᱤᱰ
ᱢᱮᱬᱦᱮᱫ ᱫᱚ ᱫᱷᱩᱥᱟᱹᱨ ᱨᱚᱝ ᱨᱮᱭᱟᱜ ᱫᱷᱟᱹᱛᱩ ᱠᱟᱱᱟ ᱾ ᱱᱚᱶᱟ ᱫᱚ ᱪᱩᱢᱵᱚᱠ ᱮ ᱚᱨ ᱜᱮᱭᱟ ᱾ ᱫᱚᱢᱮ ᱠᱮᱴᱮᱡ ᱠᱷᱟᱹᱛᱤᱨ ᱱᱚᱶᱟ ᱫᱚ ᱟᱹᱰᱤ ᱜᱟᱱ ᱠᱟᱹᱢᱤ ᱨᱮ ᱞᱟᱜᱟᱜᱼᱟ ᱾
ᱥᱚᱞᱯᱷᱩᱨᱤᱠ ᱟᱥᱤᱰ ᱥᱟᱶ ᱢᱮᱥᱟ ᱠᱟᱴᱮ ᱱᱚᱶᱟ ᱫᱚ ᱯᱷᱮᱨᱚᱥ ᱥᱚᱞᱯᱷᱮᱴ ᱛᱮᱭᱟᱨᱟ ᱾ ᱱᱚᱶᱟ ᱠᱟᱹᱢᱤ ᱦᱚᱨᱟ ᱫᱷᱟᱹᱛᱩ ᱥᱟᱯᱷᱟᱭ ᱞᱟᱹᱜᱤᱫ ᱠᱚ ᱵᱮᱵᱷᱟᱨᱟ ᱾ ᱢᱮᱬᱦᱮᱫ ᱫᱚ ᱦᱚᱭ ᱟᱨ ᱫᱩᱜ ᱥᱟ ᱢᱮᱥᱟ ᱠᱟᱛᱮ ᱤᱡ ᱮ ᱵᱮᱱᱟᱶᱟ ᱤ ᱤᱡ ᱟᱠᱟᱱ ᱢᱮᱬᱦᱮᱫ ᱛᱟᱹᱦᱩᱱ ᱤᱡᱩᱜᱼᱟ, ᱢᱩᱪᱟᱹᱫ ᱨᱮ ᱡᱚᱛᱚ ᱢᱮᱬᱦᱮᱰ ᱤᱡ ᱪᱟᱵᱟᱜᱼᱟ ᱾ ᱟᱞᱩᱢᱤᱱᱤᱭᱚᱢ ᱞᱮᱠᱟᱱ ᱫᱷᱟᱹᱛᱩ ᱫᱚ ᱵᱟᱭ ᱤᱡᱩᱜᱼᱟ ᱢᱮᱬᱦᱮᱰ ᱫᱚ ᱠᱨᱚᱢᱤᱭᱚᱢ ᱟᱨ ᱚᱝᱜᱟᱨᱚᱠ ᱥᱟᱶ ᱢᱮᱥᱟ ᱠᱟᱛᱮ ᱤᱥᱯᱟᱛ ᱮ ᱵᱮᱱᱟᱶᱟ, ᱱᱚᱶᱟ ᱫᱚ ᱵᱟᱭ ᱤᱡᱩᱜᱼᱟ ᱾
ᱱᱚᱶᱟ ᱫᱷᱟᱹᱛᱩ ᱮᱴᱟᱜ ᱫᱷᱟᱹᱛᱩ ᱥᱟᱶ ᱢᱮᱥᱟ ᱠᱟᱛᱮ ᱡᱚᱶᱜᱤᱠ ᱫᱷᱟᱹᱛᱩᱭ ᱵᱮᱱᱟᱶᱟ ᱾ ᱱᱚᱶᱟ ᱫᱚ ᱵᱟᱨ ᱵᱟᱠᱷᱟᱱ ᱯᱮᱭᱟ ᱮᱞᱮᱠᱴᱨᱚᱱ ᱮ ᱵᱟᱹᱜᱤᱭᱟ ᱾ ᱵᱟᱨᱭᱟ ᱮᱞᱮᱠᱴᱨᱚᱱ ᱮ ᱵᱟᱹᱜᱤ ᱠᱷᱟᱱ ᱯᱷᱮᱨᱚᱥ ᱡᱚᱶᱜᱤᱠ  ᱠᱚ ᱢᱮᱛᱟᱜᱼᱟ ᱟᱨ ᱯᱮᱭᱟ ᱮᱞᱮᱠᱴᱨᱚᱱ ᱮ ᱵᱟᱹᱜᱤ ᱠᱷᱟᱱ ᱯᱷᱮᱨᱤᱠ ᱡᱚᱶᱜᱤᱠ ᱠᱚ ᱢᱮᱛᱟᱜᱼᱟ ᱾
ᱟᱫᱚᱢ ᱡᱟᱜᱟ ᱠᱚᱨᱮ ᱫᱚ ᱦᱟᱥᱟ ᱨᱮᱦᱸ ᱢᱮᱬᱦᱮᱫ ᱧᱟᱢᱚᱜ ᱜᱮᱭᱟ ᱾ ᱚᱛ ᱞᱟᱛᱟᱨ ᱨᱮᱫᱚ ᱦᱮᱢᱟᱴᱟᱭᱤᱴ ᱧᱟᱢᱚᱜᱼᱟ ᱾  ᱦᱮᱢᱟᱴᱟᱭᱤᱴ ᱠᱷᱚᱱ ᱢᱮᱬᱦᱮᱰ ᱚᱰᱚᱠᱚᱜᱼᱟ ᱾ ᱡᱤᱞ ᱨᱮᱦᱸ ᱢᱮᱬᱦᱮᱰ ᱴᱟᱦᱮᱸᱱ ᱜᱮᱭᱟ ᱾ ᱢᱟᱭᱟᱢ ᱨᱮᱭᱟᱜ ᱦᱤᱢᱚᱜᱞᱚᱵᱤᱱ ᱨᱮᱦᱸ ᱢᱮᱬᱦᱮᱰ ᱛᱟᱦᱮᱸᱱᱟ, ᱤᱠᱷᱟᱹᱱ ᱡᱚᱛᱚ ᱢᱟᱭᱟᱢ ᱨᱮᱫᱚ ᱦᱤᱢᱚᱜᱞᱚᱵᱤᱱ ᱵᱟᱭ ᱛᱟᱦᱮᱸᱱᱟ ᱾
ᱢᱟᱨᱟᱝ ᱢᱟᱨᱟᱝ ᱠᱟᱹᱨᱠᱷᱟᱱᱟ ᱨᱮ ᱦᱮᱢᱟᱴᱟᱭᱤᱴ ᱠᱚᱠ ᱥᱟᱶ ᱛᱚᱨᱞᱟᱶ ᱠᱟᱛᱮ ᱢᱮᱬᱦᱮᱫ ᱠᱚ ᱵᱮᱱᱟᱶᱟ ᱾
ᱮᱴᱟᱜ ᱫᱷᱟᱹᱛᱩ ᱠᱷᱚᱱᱟᱜ ᱢᱮᱬᱦᱮᱰ ᱜᱮ ᱵᱟᱲᱛᱤ ᱵᱮᱵᱷᱟᱨᱩᱜ-ᱟ, ᱪᱮᱫᱟᱜ ᱪᱮ ᱱᱚᱶᱟ ᱫᱚ ᱠᱮᱴᱮᱡ ᱟ ᱟᱟᱨ ᱥᱟᱥᱛᱟ ᱜᱮᱭᱟ ᱾ ᱱᱚᱶᱟ ᱫᱚ ᱚᱲᱟᱜ, ᱯᱚᱞ, ᱠᱟᱱᱴᱟ, ᱱᱩᱲᱤ ᱵᱮᱱᱟᱶ ᱠᱚᱨᱮ ᱵᱮᱱᱷᱟᱨᱚᱜ-ᱟ ᱾ ᱪᱩᱢᱵᱚᱠ ᱮ ᱚᱨ ᱠᱷᱟᱹᱛᱤᱨ ᱱᱚᱶᱟ ᱫᱚ ᱪᱩᱢᱵᱚᱠ ᱨᱮᱦᱚᱸ ᱵᱮᱵᱷᱟᱨᱚᱜ-ᱟ ᱾ 
ᱢᱮᱬᱦᱮᱫ ᱡᱚᱶᱜᱤᱠ ᱫᱚ ᱟᱹᱰᱤ ᱜᱟᱱ ᱠᱟᱹᱢᱤ ᱨᱮ ᱞᱟᱜᱟᱜ-ᱟ ᱤ ᱢᱮᱬᱦᱮᱰ ᱠᱞᱚᱨᱟᱭᱤᱰ ᱫᱟᱜ ᱮ ᱥᱟᱯᱷᱟᱭᱟ ᱾ ᱢᱮᱬᱦᱮᱰ ᱥᱚᱞᱯᱷᱮᱴ ᱰᱚ ᱥᱤᱨᱢᱤᱴ ᱨᱮ ᱵᱮᱵᱦᱟᱨᱚᱜ-ᱟ ᱾
ᱡᱤᱶᱤ ᱦᱚᱭ (ᱚᱢᱚᱲᱡᱟᱱ) ᱦᱚᱲᱢᱚ ᱨᱮᱭᱟᱜ ᱡᱤᱞ ᱡᱟᱜᱟ ᱛᱮ ᱥᱮᱴᱮᱨ ᱞᱟᱹᱜᱤᱫ ᱢᱮᱬᱦᱮᱫ ᱢᱮᱥᱟ ᱞᱟᱹᱰᱩ ᱵᱚ ᱡᱚᱢᱟ ᱠᱟᱨᱚᱱ ᱱᱚᱶᱟ ᱢᱮᱬᱦᱮᱫ ᱛᱮ ᱵᱮᱱᱟᱶ ᱟᱠᱟᱱ ᱦᱤᱢᱚᱜᱞᱚᱵᱤᱱ ᱜᱮ ᱡᱤᱶᱤ ᱦᱚᱭ ᱮ ᱜᱚᱜᱟ ᱾
ᱠᱟᱭᱨᱟ ᱫᱚ ᱫᱷᱟᱹᱨᱛᱤ ᱨᱮᱱᱟᱜ ᱟᱹᱰᱤ ᱧᱩᱛᱩᱢᱟᱱ ᱡᱚ ᱠᱟᱱᱟ ᱾ ᱩᱨᱜᱩᱢ ᱦᱚᱭᱫᱟᱜ ᱫᱤᱥᱟᱹᱢ ᱠᱚᱨᱮ ᱠᱟᱭᱨᱟ ᱫᱚ ᱡᱟᱹᱥᱛᱤ ᱦᱩᱭᱩᱜ-ᱟ ᱾ ᱫᱟᱹᱠᱷᱤᱱ ᱯᱩᱨᱩᱵᱽ ᱮᱥᱤᱭᱟᱜᱮ ᱠᱟᱭᱨᱟ ᱨᱮᱭᱟᱜ ᱡᱟᱱᱟᱢ ᱡᱟᱜᱟ ᱦᱤᱥᱟᱹᱵᱽ ᱛᱮᱠᱳ ᱞᱮᱠᱷᱟᱭᱟ ᱾ ᱠᱚᱞᱚᱢᱵᱤᱭᱟ ᱞᱮᱠᱟᱱ ᱞᱮᱴᱤᱱ ᱟᱢᱮᱨᱤᱠᱟᱱ ᱫᱤᱥᱟᱹᱢ ᱠᱚᱨᱮ ᱠᱟᱭᱨᱟ ᱫᱚ ᱢᱩᱬᱩᱛ ᱟᱹᱠᱷᱨᱤᱧ ᱡᱚ ᱠᱟᱱᱟ᱾
ᱠᱟᱭᱨᱟ ᱫᱟᱨᱮ ᱫᱚ ᱢᱤᱫ ᱡᱟᱝ ᱨᱚᱦᱚᱭ ᱫᱟᱨᱮ ᱠᱟᱱᱟ ᱾ ᱚᱛ ᱞᱟᱛᱟᱨᱨᱮ ᱡᱟᱝ ᱥᱮ ᱨᱮᱦᱮᱛ ᱛᱟᱦᱮᱸᱱᱟ ᱟᱨ ᱪᱮᱛᱟᱱᱨᱮ ᱡᱤᱞᱤᱧᱜᱮ ᱫᱟᱨᱮ ᱛᱟᱦᱮᱸᱱᱟ ᱾ ᱠᱟᱭᱨᱟ ᱫᱟᱨᱮ ᱟᱨ ᱡᱚ ᱵᱟᱱᱟᱨᱜᱮ ᱦᱟᱹᱨᱭᱟᱹᱲ ᱜᱮᱭᱟ ᱾ ᱵᱮᱨᱮᱞ ᱨᱮ ᱫᱚ ᱠᱟᱭᱨᱟ ᱦᱟᱹᱨᱭᱟᱹᱲ ᱟᱨ ᱵᱤᱞᱤ ᱞᱮᱱ ᱠᱷᱟᱱ ᱥᱟᱥᱟᱝ ᱚᱜ-ᱟ᱾
ᱠᱟᱭᱨᱟ ᱫᱟᱨᱮ ᱨᱮᱱᱟᱜ ᱕᱐ ᱜᱚᱴᱟᱝ ᱡᱟᱹᱛ ᱢᱮᱱᱟᱜ-ᱟ ᱾ ᱪᱟᱢᱯᱟ, ᱪᱤᱱᱤ ᱪᱟᱢᱯᱟ, ᱥᱟᱜᱚᱨ, ᱥᱚᱵᱽᱨᱤ ᱮᱢᱟᱱᱛᱮᱭᱟᱜ ᱱᱟᱱᱟ ᱦᱩᱱᱟᱹᱨ ᱠᱟᱭᱨᱟ ᱧᱮᱞᱚᱜ-ᱟ᱾ 
ᱠᱟᱭᱨᱟ ᱨᱮ ᱟᱹᱰᱤ ᱟᱭᱢᱟ ᱜᱩᱱ ᱢᱮᱱᱟᱜ-ᱟ ᱾ ᱢᱤᱫᱴᱮᱱ ᱯᱩᱨᱟᱹᱴ ᱠᱟᱭᱨᱟ ᱨᱮ ᱑᱐᱐ ᱠᱮᱞᱚᱨᱤ ᱫᱟᱲᱮ ᱢᱮᱱᱟᱜ-ᱟ᱾
ᱠᱟᱭᱨᱟ ᱫᱚ ᱥᱮᱨᱢᱟᱨᱮ ᱯᱮ ᱫᱷᱟᱣ ᱨᱚᱦᱚᱭ ᱜᱟᱱᱚᱜ-ᱟ ᱾ ᱡᱟᱱᱩᱣᱟᱨᱤ ᱠᱷᱚᱱ ᱢᱟᱨᱪ, ᱢᱟᱨᱪ ᱠᱷᱚᱱ ᱢᱮ ᱟᱨ ᱥᱮᱯᱴᱮᱢᱵᱚᱨ ᱠᱷᱚᱱ ᱱᱚᱵᱷᱮᱢᱵᱚᱨ ᱱᱚᱣᱟ ᱯᱮ ᱚᱠᱛᱚᱨᱮ ᱠᱟᱭᱨᱟ ᱠᱚ ᱨᱚᱦᱚᱭᱟ ᱾ ᱠᱟᱭᱨᱟ ᱨᱚᱦᱚᱭ ᱞᱟᱹᱜᱤᱫ ᱠᱷᱮᱛ ᱵᱟᱲᱜᱮ ᱟᱹᱰᱤ ᱢᱚᱡᱛᱮ ᱥᱤ ᱞᱟᱜᱟᱣᱜ-ᱟ ᱾ ᱚᱱᱟ ᱛᱟᱭᱚᱢ ᱢᱤᱫ ᱥᱟᱹᱨᱛᱮ ᱛᱷᱚᱲᱟ ᱜᱟᱱ ᱯᱷᱟᱸᱠ ᱯᱷᱟᱸᱠ ᱫᱟᱨᱮ ᱨᱚᱦᱚᱭ ᱞᱟᱹᱜᱤᱫ ᱜᱷᱟᱰᱞᱟᱜ ᱠᱚ ᱞᱟᱭᱟ ᱾ ᱜᱷᱟᱰᱞᱟᱜ ᱞᱟ ᱵᱟᱲᱟ ᱠᱟᱛᱮ ᱥᱟᱨ ᱠᱳᱠᱲᱳ ᱮᱢᱟ ᱟᱨ ᱦᱟᱥᱟ ᱛᱮᱠᱳ ᱯᱚᱴᱚᱢᱠᱟᱜ-ᱟ ᱾ ᱑᱕ ᱢᱟᱦᱟᱸ ᱛᱟᱭᱚᱢ ᱯᱚᱴᱚᱢ ᱦᱟᱥᱟ ᱚᱪᱚᱜ ᱠᱟᱛᱮ ᱪᱟᱨᱟ ᱫᱟᱨᱮᱠᱚ ᱨᱚᱦᱚᱭᱟ ᱾ ᱛᱟᱭᱚᱢᱛᱮ ᱑᱕-᱒᱐ ᱢᱟᱦᱟᱸ ᱯᱚᱨ ᱯᱚᱨ ᱫᱟᱜ ᱟᱨᱮᱡ ᱞᱟᱜᱟᱜ-ᱟ᱾A banana corm, about 25 cm (10 in) across
Female flowers have petals at the tip of the ovary
Banana 'tree' showing fruit and inflorescence
Banana tree with opening inflorescence
Banana inflorescence, partially opened
Wild banana with flowers and stem growing in reverse direction
ᱪᱟ (en: Tea) ᱫᱚ ᱦᱩᱭᱩᱜ ᱠᱟᱱᱟ ᱞᱚᱞᱚ ᱫᱟᱜ ᱨᱮ ᱪᱟ ᱥᱟᱠᱟᱢ ᱦᱮᱰᱮᱡ ᱥᱮ ᱪᱟᱰᱳ ᱠᱟᱛᱮ ᱛᱮᱭᱟᱨ ᱟᱠᱟᱱ ᱥᱚᱸᱫᱷᱦᱟᱲ ᱜᱮ ᱧᱩᱣᱟᱜ ᱞᱚᱞᱚ ᱫᱟᱜ᱾ ᱪᱟ ᱫᱟᱨᱮ ᱨᱮᱱᱟᱜ ᱥᱟᱠᱟᱢ ᱦᱚᱫ ᱠᱟᱛᱮ ᱛᱟᱭᱚᱢ ᱢᱮᱥᱤᱱ ᱛᱮ ᱪᱟ ᱠᱚ ᱛᱮᱭᱟᱨᱟ᱾
ᱤᱝᱨᱮᱡᱤᱛᱮ ᱪᱟ ᱫᱚ ᱠᱚ ᱢᱮᱛᱟᱜ-ᱟ ᱴᱤ᱾ ᱜᱨᱤᱠ ᱫᱤᱵᱤ ᱛᱷᱤᱭᱟᱨ ᱧᱩᱛᱩᱢᱛᱮ ᱴᱤ ᱦᱩᱭ ᱟᱠᱟᱱᱟ᱾ ᱛᱚᱵᱮ ᱪᱤᱱ ᱨᱮ ᱴᱤ ᱵᱟᱝᱠᱟᱛᱮ ᱪᱤ ᱠᱚ ᱯᱩᱥᱴᱟᱹᱣ ᱮᱫ ᱛᱟᱸᱦᱮᱱᱟ᱾ ᱩᱱ ᱠᱷᱚᱱ ᱜᱮ ᱪᱟ ᱠᱚ ᱢᱮᱱ ᱟᱹᱜᱩᱭᱫᱟ᱾
ᱫᱟᱜ ᱛᱟᱭᱚᱢ ᱪᱟ ᱜᱮ ᱫᱷᱟᱹᱨᱛᱤᱨᱮ ᱡᱟᱹᱥᱛᱤᱠᱳ ᱧᱩᱭᱟ᱾[᱓] ᱛᱮᱭᱟᱨ ᱞᱮᱠᱟᱛᱮ ᱪᱟ ᱫᱚ ᱢᱚᱬᱮ ᱜᱚᱴᱟᱝ ᱞᱮᱠᱟᱛᱮᱠᱚ ᱵᱷᱟᱜᱽ ᱟᱠᱟᱫᱟ᱾ ᱦᱮᱸᱫᱮ ᱪᱟ, ᱦᱟᱹᱨᱤᱭᱟᱹᱲ ᱪᱟ, ᱤᱥᱴᱚᱠ ᱪᱟ, ᱳᱞᱳᱝ ᱪᱟ ᱟᱨ ᱯᱮᱨᱜᱩᱭᱮ ᱪᱟ᱾ ᱚᱱᱟ ᱵᱟᱫᱽ ᱠᱟᱛᱮ ᱦᱚᱸ ᱥᱟᱫᱟ ᱪᱟ, ᱦᱳᱞᱩᱫ ᱪᱟ ᱦᱚᱸᱠᱚ ᱢᱮᱱᱜᱮᱭᱟ᱾
ᱪᱟ ᱫᱚ ᱦᱩᱭᱩᱜ ᱠᱟᱱᱟ ᱵᱩᱨᱩ ᱥᱮ ᱩᱥᱩᱞ ᱦᱟᱥᱟ ᱨᱮᱱᱟᱜ ᱟᱵᱟᱫᱽ᱾ ᱪᱤᱱ ᱫᱤᱥᱟᱹᱢ ᱜᱮ ᱪᱟ ᱟᱵᱟᱫᱽ ᱨᱮᱱᱟᱜ ᱡᱟᱱᱟᱢ ᱦᱟᱥᱟ ᱠᱟᱱᱟ᱾ ᱱᱮᱛᱟᱨ ᱫᱚ ᱫᱷᱟᱹᱨᱛᱤᱨᱮ ᱪᱟ ᱡᱚᱛᱚᱠᱷᱚᱡ ᱡᱟᱹᱥᱛᱤ ᱧᱩᱣᱟᱜ ᱢᱮᱱᱛᱮᱠᱚ ᱞᱮᱠᱷᱟᱭᱟ᱾ ᱑᱖᱕᱐ ᱥᱮᱨᱢᱟ ᱠᱷᱚᱱ ᱪᱤᱱᱨᱮ ᱟᱹᱠᱷᱨᱤᱧ ᱞᱟᱹᱜᱤᱫ ᱪᱟ ᱟᱵᱟᱫᱽ ᱮᱦᱚᱵ ᱞᱮᱱᱟ᱾ ᱟᱨ ᱜᱚᱴᱟ ᱵᱷᱟᱨᱚᱛ ᱵᱚᱥᱢᱚᱛᱟ ᱨᱮ ᱑᱘᱑᱘ ᱥᱮᱨᱢᱟ ᱠᱷᱚᱱ ᱪᱟ ᱟᱵᱟᱫᱽ ᱮᱦᱚᱵ ᱞᱮᱱᱟ᱾ ᱵᱟᱝᱞᱟᱫᱮᱥ ᱨᱮ ᱑᱘᱕᱗ ᱥᱮᱨᱢᱟ ᱠᱷᱚᱱ ᱥᱤᱞᱮᱴ ᱨᱮ ᱪᱟ ᱟᱵᱟᱫᱽ ᱮᱦᱚᱵ ᱞᱮᱱᱟ᱾
ᱪᱟ ᱟᱵᱟᱫᱽ ᱞᱟᱹᱜᱤᱫ ᱵᱩᱨᱩ ᱥᱮ ᱩᱥᱩᱞ ᱡᱟᱭᱜᱟᱜᱮ ᱵᱮᱥᱟ᱾ ᱪᱟ ᱪᱟᱨᱟ ᱮᱴᱟᱜ ᱡᱟᱜᱟᱨᱮ ᱮᱨ ᱠᱟᱛᱮ ᱚᱸᱰᱮ ᱠᱷᱚᱱ ᱵᱩᱨᱩ ᱥᱮ ᱩᱥᱩᱞ ᱡᱟᱜᱟᱨᱮ ᱥᱟᱯᱷᱟ ᱠᱟᱛᱮ ᱪᱟᱨᱟ ᱫᱟᱨᱮᱠᱳ ᱨᱚᱦᱚᱭᱟ᱾ ᱵᱟᱨ ᱛᱤ ᱯᱷᱟᱸᱠ ᱯᱷᱟᱸᱠ ᱪᱟᱨᱟ ᱫᱟᱨᱮᱠᱳ ᱨᱚᱦᱚᱭᱟ᱾ ᱚᱱᱟ ᱛᱟᱭᱚᱢ ᱥᱟᱨ ᱫᱟᱜ ᱠᱚ ᱞᱟᱜᱟᱣᱟ᱾ ᱵᱟᱨ ᱯᱮ ᱥᱮᱨᱢᱟ ᱡᱚᱛᱚᱱ ᱞᱮᱠᱷᱟᱡ ᱪᱟ ᱫᱟᱨᱮ ᱞᱟᱹᱴᱩ ᱞᱮᱱ ᱠᱷᱟᱱ ᱪᱟ ᱥᱟᱠᱟᱢ ᱦᱚᱫ ᱜᱟᱱᱚᱜ-ᱟ᱾ ᱢᱤᱫᱴᱮᱱ ᱪᱟ ᱫᱟᱨᱮ ᱠᱷᱚᱱ ᱓᱐ - ᱔᱐ ᱥᱮᱨᱢᱟ ᱫᱷᱟᱹᱵᱤᱡ ᱪᱟ ᱥᱟᱠᱟᱢ ᱥᱤᱫ ᱜᱟᱱᱚᱜ-ᱟ᱾ ᱚᱱᱟ ᱛᱟᱭᱚᱢ ᱫᱚᱲᱦᱟᱛᱮ ᱱᱟᱣᱟ ᱪᱟ ᱫᱟᱨᱮ ᱨᱚᱦᱟᱭ ᱦᱩᱭᱩᱜ-ᱟ᱾
ᱟᱥᱟᱢ ᱟᱨ ᱪᱤᱱ ᱱᱤᱭᱟᱹ ᱠᱤᱱ ᱵᱟᱨ ᱨᱚᱠᱚᱢ ᱪᱟ ᱫᱟᱨᱮ ᱜᱮ ᱫᱷᱟᱹᱨᱛᱤ ᱨᱮ ᱧᱮᱞᱚᱜ-ᱟ᱾ ᱟᱥᱟᱢ ᱞᱮᱠᱟᱱᱟᱜ ᱪᱟ ᱫᱟᱨᱮ ᱫᱚ ᱵᱷᱟᱨᱚᱛ ᱟᱨ ᱥᱨᱤᱞᱚᱝᱠᱟ ᱨᱮᱜᱮ ᱡᱟᱹᱥᱛᱤ ᱠᱚ ᱟᱵᱟᱫᱟ᱾ ᱱᱚᱝᱠᱟᱱ ᱪᱟ ᱫᱟᱨᱮ ᱫᱚ ᱞᱟᱹᱴᱩ ᱟᱨ ᱟᱭᱢᱟ ᱥᱟᱠᱟᱢᱛᱮ ᱯᱮᱨᱮᱡᱠᱳᱜ-ᱟ᱾ ᱚᱱᱟᱛᱮ ᱟᱹᱠᱷᱨᱤᱧ ᱵᱟᱠᱷᱨᱟ ᱱᱚᱝᱠᱟᱱ ᱪᱟ ᱫᱟᱨᱮᱜᱮ ᱵᱷᱟᱜᱮᱭᱟ᱾ ᱟᱫᱚ ᱪᱟ ᱥᱟᱠᱟᱢ ᱥᱤᱫ ᱥᱩᱵᱤᱫᱷᱟ ᱞᱟᱹᱜᱤᱫ ᱫᱟᱨᱮ ᱫᱚ ᱵᱟᱹᱠᱳ ᱞᱟᱹᱴᱩ ᱚᱪᱚᱭᱟ᱾ 
ᱟᱨ ᱪᱤᱱ ᱞᱮᱠᱟᱱᱟᱜ ᱪᱟ ᱫᱟᱨᱮ ᱫᱚ ᱠᱷᱟᱴᱚ ᱢᱟᱪᱷᱟᱜᱮ ᱦᱩᱭᱩᱜ-ᱟ᱾ ᱥᱟᱠᱟᱢ ᱦᱚᱸ ᱱᱟᱥᱮᱱᱟᱜ ᱠᱚᱢᱜᱮ ᱥᱟᱜᱮᱱᱚᱜ-ᱟ᱾ ᱵᱟᱝ ᱜᱮᱫ ᱠᱷᱟᱴᱚᱞᱮ ᱨᱮᱦᱚᱸ ᱱᱚᱝᱠᱟᱱ ᱪᱟ ᱫᱟᱨᱮ ᱠᱷᱚᱱ ᱥᱟᱠᱟᱢ ᱵᱮᱥ ᱛᱮᱜᱮ ᱟᱵᱟᱫᱽ ᱜᱟᱱᱚᱜ-ᱟ᱾
ᱪᱤᱱ ᱞᱮᱠᱟᱱᱟᱜ ᱪᱟ ᱥᱟᱠᱟᱢ ᱫᱚ ᱥᱚ ᱥᱮ ᱥᱤᱵᱤᱞ ᱞᱟᱹᱜᱤᱫ ᱧᱩᱛᱩᱢᱟᱱ ᱜᱮᱭᱟ ᱟᱨ ᱟᱥᱟᱢ ᱞᱮᱠᱟᱱᱟᱜ ᱪᱟ ᱥᱟᱠᱟᱢ ᱫᱚ ᱪᱟ ᱨᱮᱱᱟᱜ ᱨᱚᱝ ᱞᱟᱹᱜᱤᱫ ᱟᱹᱰᱤ ᱧᱩᱛᱩᱢᱟᱱ ᱜᱮᱭᱟ᱾ ᱪᱟ ᱥᱟᱠᱟᱢ ᱢᱚᱸᱡᱽᱛᱮ ᱵᱟᱝ ᱥᱤᱫ ᱫᱟᱲᱮ ᱞᱮᱠᱷᱟᱡ ᱪᱟ ᱨᱮᱱᱟᱜ ᱜᱩᱱ ᱵᱟᱹᱲᱤᱡᱚᱜ-ᱟ᱾ ᱚᱱᱟ ᱠᱷᱟᱹᱛᱤᱨ ᱥᱟᱠᱟᱢ ᱥᱤᱫ ᱵᱟᱰᱟᱭᱟᱱ ᱦᱚᱲᱜᱮ ᱥᱤᱫ ᱠᱟᱹᱢᱤᱠᱳ ᱮᱢᱟᱣ ᱠᱳᱣᱟ᱾ ᱪᱤᱱ ᱡᱟᱯᱟᱱᱨᱮ ᱥᱮᱨᱢᱟ ᱨᱮ ᱯᱮ ᱫᱷᱟᱣ ᱥᱟᱠᱟᱢ ᱠᱚ ᱥᱤᱫᱟ᱾ ᱟᱨ ᱵᱷᱟᱨᱚᱛ, ᱵᱟᱝᱞᱟᱫᱮᱥ ᱥᱮ ᱥᱨᱤᱞᱚᱝᱠᱟ ᱨᱮᱫᱚ ᱥᱮᱨᱢᱟ ᱨᱮ ᱒᱐ ᱫᱷᱟᱣ ᱦᱚᱸ ᱥᱟᱠᱟᱢᱠᱚ ᱥᱤᱫᱟ᱾
ᱱᱟᱦᱮᱞ ᱫᱚ ᱥᱤᱭᱩᱜ ᱟᱨᱵᱟᱝ ᱪᱟᱥ ᱞᱟᱹᱜᱤᱫ ᱢᱤᱫ ᱟᱹᱰᱤ ᱞᱟᱹᱠᱛᱤᱭᱟᱱ ᱥᱟᱢᱟᱱ ᱠᱟᱱᱟ ᱾ ᱱᱟᱦᱮᱞ ᱫᱚ BC ᱕᱕᱐᱐ ᱨᱮ ᱢᱮᱥᱚᱯᱚᱴᱟᱢᱤᱭᱟ ᱨᱮ ᱥᱤᱨᱤᱡᱽ ᱞᱮᱱ ᱛᱟᱦᱮᱸᱫ ᱾ ᱢᱟᱹᱱᱢᱤ ᱠᱚ ᱪᱟᱥᱵᱟᱥ ᱞᱟᱹᱜᱤᱫ ᱱᱚᱶᱟ ᱫᱚ ᱟᱹᱰᱤ ᱞᱟᱹᱠᱛᱤᱭᱟᱱ ᱛᱟᱦᱮᱸᱠᱟᱱᱟ, ᱪᱮᱫᱟᱜ ᱥᱮ ᱵᱟᱧᱪᱟᱣ ᱞᱟᱹᱜᱤᱫ ᱡᱚᱢ ᱞᱟᱹᱠᱛᱤᱜ ᱠᱟᱱ ᱜᱮᱭᱟ ᱟᱨ ᱡᱚᱢ ᱫᱚ ᱪᱟᱥ ᱠᱮᱛᱮ ᱮᱟᱱᱟᱝ ᱵᱮᱱᱟᱣ-ᱟ ᱾ ᱪᱟᱥ ᱞᱟᱹᱜᱤᱫ ᱠᱷᱟᱱ ᱦᱟᱥᱟ ᱫᱚ ᱵᱮᱥ ᱞᱮᱠᱟ ᱜᱩᱰᱟᱹ ᱦᱩᱭᱩᱜ-ᱟ ᱛᱚᱵᱮ ᱮᱱᱟᱝ ᱚᱱᱟ ᱦᱟᱥᱟ ᱡᱮ ᱤᱛᱟᱹᱭ ᱦᱟᱨᱟ ᱫᱟᱲᱮᱭᱟᱜ-ᱟ ᱟᱞᱜᱟ ᱛᱮ ᱟᱨ ᱞᱟᱜᱮ ᱫᱷᱟᱨᱟ ᱨᱮᱦᱮᱫ ᱮ ᱥᱟᱵ ᱫᱟᱲᱮᱭᱟᱜ-ᱟ ᱾ ᱨᱮᱦᱮᱫ ᱥᱟᱵᱚᱜ ᱥᱟᱶᱛᱮ ᱢᱚᱬᱟ ᱜᱮᱞᱮ ᱦᱚᱸ ᱚᱱᱠᱟ ᱜᱮ ᱦᱯᱭᱩᱜ-ᱟ ᱾ ᱩᱱ ᱚᱠᱛᱚ ᱨᱮᱱᱟᱜ ᱱᱟᱦᱮᱞ ᱟᱨ ᱱᱮᱛᱟᱨᱟᱜ ᱱᱟᱦᱮᱞ ᱪᱮᱛᱟᱱ ᱨᱮ ᱚᱛ ᱥᱮᱨᱢᱟ ᱛᱚᱯᱷᱟᱛ ᱧᱮᱞᱚᱜ-ᱟ ᱾ ᱢᱟᱬᱟᱝ ᱫᱚ ᱱᱟᱶᱟ ᱫᱚ ᱡᱤᱭᱟᱹᱞᱤ ᱠᱚ ᱫᱟᱨᱟᱭ ᱛᱮ ᱦᱩᱭᱩᱜ ᱠᱷᱟᱱ ᱛᱟᱦᱮᱸᱫ ᱢᱮᱱᱠᱷᱟᱱ ᱱᱤᱛᱚᱜ ᱫᱚ ᱢᱤᱥᱤᱱ ᱫᱟᱨᱟᱭ ᱛᱮ ᱜᱮ ᱾
ᱱᱟᱦᱮᱞ ᱨᱮᱭᱟᱜ ᱟᱭᱢᱟ ᱦᱤᱸᱥ ᱛᱟᱦᱮᱱᱟ᱾ ᱱᱟᱦᱮᱞ ᱫᱚ ᱟᱥᱚᱞᱠᱟᱭᱛᱮ ᱠᱟᱴ ᱨᱮᱭᱟᱜ ᱠᱚ ᱵᱮᱱᱟᱣᱟ᱾ ᱟᱹᱛᱩ ᱨᱮᱱ ᱠᱟᱴ ᱢᱤᱥᱛᱨᱤ ᱱᱟᱦᱮᱞ ᱠᱚ ᱵᱮᱱᱟᱣᱟ᱾ ᱱᱟᱦᱮᱞ ᱨᱮᱭᱟᱜ ᱦᱤᱸᱥ ᱛᱮ ᱦᱟᱥᱟ ᱵᱩᱰᱟᱹᱜ ᱪᱟᱞᱟᱜ ᱚᱱᱟ ᱫᱚ ᱯᱟᱞ ᱠᱚ ᱢᱮᱛᱟᱜ-ᱟ᱾ ᱱᱟᱦᱟᱞᱮ ᱫᱚ ᱠᱟᱴ ᱡᱚᱲᱟᱣ ᱠᱟᱛᱮ ᱠᱚ ᱵᱮᱱᱟᱣᱟ᱾ 
ᱥᱮᱫᱟᱭ ᱫᱚ ᱱᱟᱦᱮᱞ ᱠᱟᱴ ᱛᱮ ᱵᱮᱱᱟᱣ ᱦᱩᱭᱩᱜ ᱠᱟᱱ ᱛᱟᱦᱮᱸᱫ ᱾ ᱱᱚᱶᱟ ᱨᱮ ᱞᱟᱜᱟᱛᱚᱜ ᱠᱟᱱ ᱛᱤᱢᱤᱱ ᱜᱟᱱ ᱡᱤᱱᱤᱥ ᱠᱚ ᱫᱚ-
ᱛᱤᱢᱤᱱ ᱜᱟᱱ ᱱᱟᱦᱮᱞ ᱨᱮ ᱫᱚ ᱠᱟᱬᱵᱟ ᱦᱚᱸ ᱥᱟᱶᱛᱮ ᱜᱮ ᱵᱮᱱᱟᱣ ᱠᱚᱜ-ᱟ ᱟᱨ ᱛᱤᱢᱤᱱ ᱜᱟᱱ ᱨᱮ ᱫᱚ ᱠᱷᱚᱸᱡᱟ ᱛᱟᱦᱮᱸᱱᱟ ᱾ᱱᱟᱦᱮᱞ ᱥᱟᱶ ᱱᱩᱠᱩ ᱫᱚ ᱟᱹᱰᱤ ᱜᱮ ᱠᱚ ᱞᱟᱹᱠᱛᱤᱭᱟᱱᱟ ᱛᱚᱵᱮ ᱮᱱᱟᱜ ᱥᱤᱭᱩᱜ ᱫᱚ ᱜᱟᱱᱚᱜ-ᱟ ᱾
ᱱᱮᱛᱟᱨ ᱢᱟ ᱡᱚᱛᱚ ᱴᱷᱟᱶ ᱨᱮᱜᱮ ᱢᱤᱥᱤᱱ ᱛᱮ ᱠᱟᱹᱢᱤᱜ ᱠᱟᱱᱟ ᱾ ᱚᱱᱠᱟᱛᱮ ᱱᱮᱛᱟᱨ ᱫᱚ ᱢᱤᱥᱤᱱ ᱟᱨᱵᱟᱝ ᱜᱟᱹᱰᱤ ᱠᱚᱛᱮ ᱜᱮ ᱵᱟᱹᱲᱛᱤ ᱫᱚ ᱪᱟᱥᱵᱟᱥ ᱦᱩᱭᱩᱜ ᱠᱟᱱᱟ ᱾ ᱥᱤᱭᱩᱜ, ᱯᱟᱲᱟᱜ, ᱞᱚᱥᱚᱫ, ᱤᱨᱩᱜ ᱠᱷᱚᱱ ᱮᱦᱚᱵ ᱠᱟᱛᱮ ᱮᱱ ᱦᱟᱹᱵᱤᱡ ᱢᱤᱥᱤᱱ ᱛᱮᱜᱮ ᱾ ᱚᱱᱟ ᱠᱚ ᱢᱩᱸᱫᱽ ᱨᱮ ᱴᱨᱟᱠᱴᱚᱨ ᱟᱨ  ᱯᱟᱣᱟᱨ ᱴᱤᱞᱚᱨ ᱵᱟᱹᱲᱛᱤ ᱵᱮᱵᱷᱟᱨᱚᱜ ᱠᱟᱱᱟ ᱾
ᱠᱨᱤᱠᱮᱴ ᱠᱷᱮᱞᱚᱸᱰ ᱟᱨᱵᱟᱝ ᱮᱱᱮᱡ ᱥᱟᱶ ᱫᱚ ᱢᱟᱹᱱᱢᱤᱭᱟᱜ ᱟᱹᱰᱮ ᱜᱟᱺᱦᱤᱨ ᱥᱟᱹᱜᱟᱹᱭ ᱢᱮᱱᱟᱜᱼᱟ ᱾ ᱠᱷᱮᱞᱚᱸᱰ ᱥᱟᱶ ᱫᱚ ᱢᱟᱹᱱᱢᱤᱭᱟᱜ ᱥᱟᱹᱜᱟᱹᱭ ᱟᱹᱰᱤ ᱡᱩᱜᱽ ᱢᱟᱬᱟᱝ ᱠᱷᱚᱱ ᱜᱮ ᱢᱮᱱᱟᱜ ᱟᱹᱜᱩ ᱟᱠᱟᱜᱼᱟ ᱾ ᱚᱱᱟᱛᱮ ᱟᱹᱰᱤ ᱞᱮᱠᱟᱱ ᱦᱚᱲ ᱞᱮᱠᱟᱱ-ᱞᱮᱠᱟᱱ ᱠᱷᱮᱞᱚᱸᱰ ᱨᱮ ᱫᱟᱣ ᱠᱚ ᱦᱟᱛᱟᱣᱟ ᱾ ᱢᱮᱞᱟᱱ ᱥᱮᱨᱢᱟ ᱞᱟᱛᱟᱨ ᱢᱮᱞᱟᱱ ᱜᱚᱰᱟᱨᱮ ᱦᱚᱠᱤ, ᱪᱤᱸᱰᱩ (ᱯᱷᱩᱴᱵᱚᱞ), ᱵᱷᱚᱞᱤᱵᱚᱞ, ᱠᱨᱤᱠᱮᱴ, ᱟᱨ ᱵᱮᱰᱢᱤᱱᱴᱚᱱ ᱮᱢᱟᱱ ᱠᱚ ᱮᱱᱮᱡᱼᱟ ᱾ ᱱᱚᱶᱟ ᱠᱷᱮᱞᱚᱸᱰ ᱛᱟᱞᱟ ᱠᱷᱚᱱ ᱠᱨᱤᱠᱮᱴ ᱮᱱᱮᱡ ᱜᱮ ᱡᱚᱛᱚ ᱠᱷᱚᱱ ᱵᱟᱹᱲᱛᱤ ᱧᱩᱛᱩᱢ ᱮ ᱟᱢᱮᱴ ᱟᱠᱟᱜᱼᱟ ᱾ ᱟᱹᱛᱩ ᱠᱷᱚᱱ ᱮᱛᱚᱦᱚᱵ ᱠᱟᱛᱮ ᱵᱟᱡᱟᱨ ᱫᱷᱟᱹᱵᱤᱡ ᱡᱚᱛᱚ ᱴᱚᱴᱷᱟ ᱨᱮᱜᱮ ᱠᱨᱤᱠᱮᱴ ᱟᱡᱟᱜ ᱴᱷᱟᱶ ᱮ ᱟᱴᱮᱫ ᱟᱹᱪᱩᱨ ᱟᱠᱟᱜᱼᱟ ᱾
ᱠᱨᱤᱠᱮᱴ ᱫᱚ ᱤᱸᱜᱽᱞᱚᱸᱰ ᱨᱮᱭᱟᱜ ᱡᱟᱹᱛᱤᱭᱟᱹᱨᱤ ᱠᱷᱮᱞᱚᱸᱰ ᱾ ᱱᱤᱛᱚᱜ ᱫᱚ ᱮᱴᱟᱫ ᱫᱤᱥᱚᱢ ᱨᱤᱱ ᱠᱷᱮᱞᱚᱸᱰ ᱫᱩᱞᱟᱹᱲᱤᱭᱟᱹ ᱠᱚᱦᱚᱸ ᱱᱚᱶᱟ ᱮᱱᱮᱡ ᱥᱮᱫ ᱟᱹᱰᱤ ᱡᱩᱨ ᱠᱚ ᱴᱟᱱᱟᱣ ᱟᱠᱟᱱᱟ ᱾ ᱵᱷᱟᱨᱚᱛ, ᱯᱟᱠᱤᱥᱛᱟᱱ, ᱵᱟᱸᱜᱽᱞᱟᱫᱮᱥ, ᱥᱨᱤᱞᱚᱝᱠᱟ, ᱚᱥᱴᱨᱮᱞᱤᱭᱟ, ᱱᱭᱩᱡᱤᱞᱟᱸᱰ, ᱣᱮᱥᱴ ᱤᱱᱰᱤᱡᱽ ᱟᱨ ᱡᱤᱢᱵᱟᱣᱣᱮ ᱟᱹᱰᱤ ᱫᱤᱥᱚᱢ ᱨᱮ ᱱᱚᱶᱟ ᱨᱮᱭᱟᱜ ᱫᱩᱞᱟᱹᱲ ᱵᱟᱹᱲᱛᱤ ᱜᱮᱭᱟ ᱾ ᱢᱚᱱᱛᱨᱤ ᱠᱷᱚᱱ ᱮᱛᱚᱦᱚᱵ ᱠᱟᱛᱮ ᱢᱩᱞᱤᱭᱟᱹ ᱫᱷᱟᱹᱵᱤᱡ ᱡᱚᱛᱚ ᱞᱮᱠᱟᱱ ᱦᱚᱲ ᱜᱮ ᱱᱚᱶᱟ ᱮᱱᱮᱡ ᱟᱡ ᱥᱮᱫ ᱮ ᱢᱩᱦᱱᱤ ᱟᱠᱟᱫ ᱠᱚᱣᱟ ᱾ ᱯᱟᱹᱴᱷᱩᱣᱟᱹ ᱠᱩᱲᱤ ᱠᱚᱲᱟ ᱜᱤᱫᱽᱨᱟᱹ ᱟᱹᱰᱤ ᱨᱟᱹᱥᱠᱟᱹ ᱥᱟᱶᱛᱮ ᱱᱚᱶᱟ ᱠᱷᱮᱞᱚᱸᱰ ᱠᱚ ᱧᱮᱞᱟ ᱾ ᱫᱤᱥᱚᱢ ᱮᱴᱟᱜ ᱫᱤᱥᱚᱢ ᱨᱮ ᱥᱟᱯᱲᱟᱣᱜ ᱠᱟᱱ ᱱᱚᱶᱟ ᱠᱨᱤᱠᱮᱴ ᱠᱷᱮᱞᱚᱸᱰ ᱦᱮᱯᱨᱟᱣ ᱧᱮᱞ ᱞᱟᱹᱜᱤᱫ ᱛᱮ ᱴᱤᱠᱮᱴ ᱠᱤᱨᱤᱧ ᱛᱟᱞᱢᱟ ᱠᱚᱨᱮ ᱟᱹᱰᱤ ᱵᱟᱹᱲᱛᱤ ᱦᱚᱲ ᱵᱷᱤᱲ ᱦᱩᱭᱩᱜ ᱠᱟᱱᱟ ᱾ ᱡᱟᱦᱟᱸᱭ ᱠᱷᱮᱞᱚᱸᱰ ᱯᱩᱲᱤᱭᱟᱹ ᱥᱮᱱᱚᱜ ᱞᱟᱹᱜᱤᱫ ᱫᱟᱣ ᱵᱟᱠᱚ ᱧᱟᱢᱮᱜᱼᱟ, ᱩᱱᱠᱩ ᱫᱚ ᱠᱷᱮᱞᱚᱸᱰ ᱚᱠᱛᱚ ᱨᱮ ᱨᱚᱲᱭᱚᱢ ᱟᱨ ᱧᱮᱱᱮᱞᱚᱢ ᱥᱩᱨ ᱨᱮ ᱫᱩᱲᱩᱵ ᱠᱟᱛᱮ ᱠᱷᱮᱞᱚᱸᱰ ᱨᱮᱭᱟᱜ ᱨᱟᱹᱥᱠᱟᱹ ᱠᱚ ᱢᱟᱨᱠᱷᱚᱛ ᱮᱫ ᱛᱟᱠᱚᱣᱟ ᱾
ᱢᱤᱫ ᱟᱹᱰᱤ ᱢᱟᱨᱟᱝ ᱠᱷᱮᱞᱚᱸᱰ ᱜᱚᱰᱟᱨᱮ ᱱᱚᱶᱟ ᱠᱷᱮᱞ ᱫᱚ ᱥᱟᱯᱲᱟᱣ ᱦᱩᱭᱩᱜᱼᱟ ᱾ ᱵᱟᱨᱭᱟ ᱜᱟᱫᱮᱞ ᱨᱤᱱ ᱠᱷᱮᱞᱚᱸᱰᱤᱭᱟᱹ ᱱᱚᱶᱟ ᱜᱟᱫᱮᱞ ᱨᱮ ᱫᱟᱣ ᱠᱚ ᱦᱟᱛᱟᱣᱟ ᱾ ᱡᱚᱛᱚ ᱜᱟᱫᱮᱞ ᱨᱮᱜᱮ ᱜᱮᱢᱤᱫ ᱠᱟᱛᱮ ᱠᱷᱮᱞᱚᱸᱰᱤᱭᱟᱹ ᱠᱚ ᱠᱷᱮᱞᱚᱸᱰᱼᱟ ᱾ ᱡᱟᱦᱟᱸᱭ ᱠᱷᱮᱞᱚᱸᱰᱤᱭᱟᱹ ᱜᱮ ᱠᱷᱮᱞ ᱞᱟᱹᱜᱤᱫ ᱫᱟᱲᱮ ᱵᱟᱝ ᱠᱷᱟᱱ ᱩᱱᱤ ᱴᱷᱟᱶ ᱨᱮᱜᱚ ᱟᱨ ᱢᱤᱫ ᱦᱚᱲ ᱠᱷᱮᱞᱚᱸᱰᱤᱭᱟᱹᱭ ᱥᱮᱞᱮᱫᱚᱜᱼᱟ ᱾ ᱱᱚᱶᱟ ᱮᱱᱮᱡ ᱞᱟᱹᱜᱤᱫ ᱫᱚ ᱵᱮᱴᱹ ᱵᱚᱞ, ᱥᱴᱚᱢᱯ (stump), ᱵᱮᱞ (bails) ᱮᱢᱟᱱ ᱞᱟᱠᱛᱤᱜᱼᱟ ᱾ ᱵᱟᱨᱭᱟ ᱵᱚᱞᱤᱝ ᱠᱨᱤᱡᱽ ᱛᱟᱞᱟᱨᱮ ᱛᱟᱦᱮᱸᱱ ᱢᱚᱬᱮ ᱯᱷᱩᱴ ᱚᱥᱟᱨ ᱛᱷᱟᱱ ᱫᱚ ᱯᱤᱪ (pitch) ᱠᱚ ᱢᱮᱛᱟᱜᱼᱟ ᱾ ᱯᱤᱪ ᱨᱮᱭᱟᱜ ᱵᱟᱱᱟᱨ ᱯᱟᱦᱴᱟ ᱨᱮ ᱯᱮᱭᱟ ᱠᱟᱛᱮ ᱥᱴᱚᱢᱯ ᱠᱚ ᱵᱤᱫ ᱠᱟᱜᱼᱟ ᱾ ᱯᱮᱭᱟ ᱥᱴᱚᱢᱯ ᱨᱮᱭᱟᱜ ᱥᱮᱞᱮᱫ ᱫᱚ ᱣᱤᱠᱮᱴ (wicket) ᱠᱚ ᱢᱮᱛᱟᱜᱼᱟ ᱾ ᱯᱮᱭᱟ ᱥᱴᱚᱢᱯ ᱪᱮᱛᱟᱱ ᱨᱮ ᱵᱟᱨᱭᱟ ᱵᱮᱞ ᱵᱟᱣᱩᱱᱜᱚᱡᱽ ᱠᱚ ᱫᱚᱦᱚ ᱠᱟᱜᱼᱟ ᱾ 
ᱚᱱᱠᱟ ᱧᱮᱞ ᱞᱮᱠᱷᱟᱱ ᱠᱨᱤᱠᱮᱴ ᱵᱚᱞ ᱨᱮᱭᱟᱜ ᱦᱟᱢᱞ ᱫᱚ ᱕᱕.᱙ ᱜᱨᱟᱢ ᱠᱷᱚᱱ ᱠᱟᱹᱡ ᱦᱩᱭᱩᱜ ᱫᱚ ᱵᱟᱝ ᱞᱟᱹᱠᱛᱤᱜ  ᱠᱟᱱᱟ ᱾ ᱨᱤᱛ ᱞᱮᱠᱟᱛᱮ ᱱᱚᱶᱟ ᱨᱮᱭᱟᱜ ᱩᱡᱩᱱ ᱫᱚ ᱑.᱖᱓ ᱜᱨᱟᱢ ᱠᱷᱚᱱ ᱵᱟᱹᱲᱛᱤ ᱦᱩᱭᱩᱜ ᱦᱚᱸ ᱵᱮᱥ ᱵᱟᱝᱟ ᱾ ᱵᱮᱵᱷᱟᱨᱚᱜ ᱠᱟᱱ ᱵᱚᱞ ᱨᱮᱭᱟᱜ ᱯᱚᱨᱤᱫᱷᱤ ᱫᱚ ᱒᱒.᱔ ᱥᱮᱱᱴᱤᱢᱤᱴᱚᱨ ᱠᱷᱚᱱ ᱒᱒.᱙ ᱥᱮᱱᱴᱤᱢᱤᱴᱚᱨ ᱵᱷᱤᱛᱨᱤ ᱨᱮ ᱛᱟᱦᱮᱸ ᱞᱟᱹᱠᱛᱤ ᱾ ᱠᱨᱤᱠᱮᱴ ᱵᱮᱴ ᱨᱮᱭᱟᱜ ᱡᱤᱞᱤᱧ ᱫᱚ ᱙᱖.᱕ ᱥᱮᱱᱴᱤᱢᱤᱴᱚᱨ ᱠᱷᱚᱱ ᱵᱟᱹᱲᱛᱤ ᱫᱚ ᱵᱟᱝ ᱦᱩᱭᱩᱜ ᱞᱟᱹᱠᱛᱤ ᱾ ᱱᱚᱶᱟ ᱨᱮᱭᱟᱜ ᱚᱥᱟᱨ ᱫᱚ ᱡᱟᱦᱟᱸ ᱴᱷᱟᱶ ᱨᱮᱜᱮ ᱑᱐.᱘ ᱥᱮᱱᱴᱤᱢᱤᱴᱚᱨ ᱠᱷᱚᱱ ᱵᱟᱹᱲᱛᱤ ᱫᱚ ᱵᱟᱹᱲᱤᱫ ᱜᱮᱭᱟ ᱾ ᱥᱴᱚᱢᱯ ᱨᱮᱭᱟᱜ ᱢᱟᱬᱟᱝ ᱯᱟᱦᱴᱟ ᱚᱛ ᱠᱷᱚᱱ ᱗᱑.᱑ ᱥᱮᱱᱴᱤᱢᱤᱴᱚᱨ ᱪᱮᱛᱟᱱ ᱨᱮ ᱛᱟᱦᱮᱸ ᱞᱟᱹᱠᱛᱤ ᱾ ᱵᱮᱵᱷᱟᱨᱚᱜ ᱠᱟᱱ ᱵᱟᱨᱭᱟ ᱵᱮᱞ ᱑᱑.᱑ ᱥᱮᱱᱴᱤᱢᱤᱴᱚᱨ ᱡᱤᱞᱤᱧ ᱦᱩᱭᱩᱜ ᱞᱟᱹᱠᱛᱤ ᱾ ᱡᱚᱛᱚ ᱣᱤᱠᱮᱴ ᱨᱮᱭᱟᱜ ᱥᱚᱢᱟᱱ ᱥᱟᱺᱜᱤᱧ ᱨᱮ ᱯᱮᱭᱟ ᱥᱴᱟᱢᱯ ᱵᱤᱫ ᱠᱚᱜᱼᱟ ᱾
ᱠᱷᱮᱞᱚᱸᱰ ᱮᱛᱚᱦᱚᱵ ᱢᱟᱬᱟᱝ ᱨᱮ ᱴᱚᱥ ᱦᱩᱭᱩᱜᱼᱟ ᱾ ᱡᱟᱦᱟᱸ ᱜᱟᱫᱮᱞ ᱨᱤᱱᱤᱡ ᱠᱟᱯᱴᱮᱱ ᱴᱚᱥ ᱮ ᱡᱤᱛᱠᱟᱹᱨᱚᱜᱼᱟ, ᱩᱱᱤ ᱜᱟᱫᱮᱞ ᱵᱮᱴᱤᱝ ᱞᱟᱹᱜᱤᱫ ᱮ ᱴᱷᱟᱹᱣᱠᱟᱹ ᱫᱟᱲᱮᱭᱟᱜᱼᱟ ᱟᱨ ᱵᱟᱝᱠᱷᱟᱱ ᱵᱳᱞᱤᱝ ᱟᱨ ᱯᱷᱤᱞᱰᱤᱝ ᱫᱟᱲᱮᱭᱟᱜ ᱟᱭ ᱾ ᱠᱟᱯᱴᱮᱱ ᱪᱮᱛᱟᱱ ᱨᱮ ᱱᱚᱶᱟ ᱫᱚ ᱞᱟᱫᱮ ᱛᱟᱦᱮᱸᱱᱟ ᱾ ᱢᱤᱫᱴᱟᱹᱝ ᱜᱟᱫᱮᱞ ᱨᱤᱱ ᱜᱮᱞ ᱦᱚᱲ ᱠᱷᱮᱞᱚᱸᱰᱤᱭᱟᱹ ᱠᱚ ᱟᱣᱴ ᱮᱱ ᱛᱟᱭᱚᱢ ᱟᱨᱵᱟᱝ ᱚᱱᱟ ᱜᱟᱫᱮᱞ ᱨᱤᱱᱤᱡ ᱠᱟᱯᱴᱮᱱ ᱤᱱᱱᱤᱝᱥ ᱛᱷᱩᱠᱟᱹᱢ ᱮᱱᱟ ᱢᱮᱱᱛᱮᱭ ᱞᱟᱹᱭ ᱥᱚᱫᱚᱨ ᱞᱮᱠᱷᱟᱱ ᱮᱴᱟᱜ ᱜᱟᱫᱮᱞ ᱮ ᱵᱮᱴᱤᱝ ᱟ ᱾ ᱢᱤᱫᱴᱟᱹᱝ ᱤᱱᱱᱤᱝᱥ ᱮᱱᱮᱡ ᱠᱮᱫ ᱛᱟᱭᱚᱢ ᱵᱮᱴᱤᱝ ᱮᱫ ᱛᱟᱦᱮᱸᱫ ᱜᱟᱫᱮᱞ ᱫᱚ ᱵᱳᱞᱤᱝ ᱟᱨ ᱯᱷᱤᱞᱰᱤᱝ ᱟᱠᱚ ᱾ ᱢᱤᱫᱴᱟᱹᱝ ᱢᱮᱪᱨᱮ ᱡᱚᱛᱚ ᱫᱚᱞ ᱜᱮ ᱦᱟᱨᱭᱟ ᱤᱱᱱᱤᱝᱥ ᱠᱚ ᱮᱱᱮᱡᱼᱟ ᱾ ᱡᱟᱦᱟᱸ ᱜᱟᱫᱮᱞ ᱨᱤᱱᱤᱡ ᱜᱮ ᱠᱟᱯᱴᱮᱱ ᱵᱟᱭ ᱛᱟᱦᱮᱸᱱ ᱵᱮᱲᱟᱨᱮ ᱡᱚᱜᱚ-ᱠᱟᱯᱴᱮᱱ ᱟᱜ ᱛᱟᱹᱨᱤ ᱨᱮ ᱠᱷᱮᱞᱚᱸᱰ ᱦᱩᱭᱩᱜᱼᱟ ᱾
ᱱᱟᱜᱟᱨ ᱫᱚ ᱢᱤᱫ ᱴᱷᱟᱶ ᱠᱟᱱᱟ, ᱡᱟᱦᱟᱸᱨᱮ ᱟᱭᱢᱟ ᱦᱚᱲ ᱠᱚ ᱛᱟᱦᱮᱸᱱ ᱠᱟᱱᱟ ᱾
ᱢᱤᱫ ᱱᱟᱜᱟᱨ ᱨᱮ ᱫᱚ ᱟᱭᱢᱟ ᱵᱤᱞᱰᱤᱝ ᱟᱨ ᱦᱚᱨ ᱠᱚ ᱛᱟᱦᱮᱸᱱᱟ ᱾ ᱱᱚᱸᱰᱮ ᱟᱭᱢᱟ ᱦᱚᱲ ᱠᱚ ᱞᱟᱹᱜᱤᱫ ᱚᱲᱟᱜ ᱟᱨᱵᱟᱝ ᱟᱯᱟᱨᱴᱢᱮᱸᱴ ᱛᱟᱦᱮᱸᱱᱟ ᱵᱟᱥᱟᱜ ᱞᱟᱹᱜᱤᱫ, ᱫᱚᱠᱟᱱ ᱠᱚ ᱛᱟᱦᱮᱸᱱᱟ ᱡᱟᱦᱟᱸᱨᱮ ᱩᱱᱠᱩ ᱠᱚ ᱠᱤᱨᱤᱧ ᱫᱟᱲᱮᱭᱟᱜᱼᱟ ᱥᱟᱢᱟᱱ ᱠᱚ, ᱠᱟᱹᱢᱤ ᱞᱟᱹᱜᱤᱫ ᱴᱷᱟᱶ ᱛᱟᱦᱮᱸᱱᱟ ᱟᱨ ᱱᱟᱜᱟᱨ ᱪᱟᱪᱞᱟᱣ ᱞᱟᱹᱜᱤᱫ ᱥᱚᱨᱠᱟᱨᱤ ᱵᱮᱵᱚᱥᱛᱟ ᱛᱟᱦᱮᱸᱱᱟ ᱥᱟᱶᱛᱮ ᱚᱸᱰᱮ ᱨᱟᱭ ᱨᱤᱛ ᱠᱚ ᱫᱚᱦᱚᱭ ᱞᱟᱹᱜᱤᱫ ᱾ ᱦᱚᱲ ᱠᱚ ᱱᱟᱜᱟᱨ ᱨᱮ ᱛᱟᱦᱮᱸᱱ ᱨᱮᱱᱟᱜ ᱚᱡᱮ ᱫᱚ ᱱᱚᱶᱟ ᱪᱤ ᱱᱚᱸᱰᱮ ᱟᱞᱜᱟ ᱟᱠᱚ ᱡᱟᱦᱟᱸᱱᱟᱜ ᱪᱮᱠᱟ ᱥᱟᱱᱟ ᱠᱚᱣᱟ ᱾ ᱱᱟᱜᱟᱨ ᱛᱟᱞᱟᱨᱮ ᱢᱤᱛ ᱱᱟᱜᱟᱨᱶ ᱛᱟᱞᱢᱟ ᱛᱟᱦᱮᱸᱱᱟ ᱡᱟᱦᱸ ᱨᱮ ᱥᱚᱨᱠᱟᱨ ᱟᱨ ᱵᱮᱯᱟᱨ ᱦᱩᱭᱩᱜᱼᱟ ᱾
ᱚᱱᱠᱟᱱ ᱛᱦᱟᱹᱣᱠᱟᱹ ᱨᱟᱭ ᱫᱚ ᱵᱟᱹᱱᱩᱜ ᱟᱱᱟ ᱪᱤ ᱛᱢᱤᱱ ᱜᱟᱱ ᱴᱷᱟᱶ ᱫᱚ ᱱᱟᱜᱟᱨ ᱢᱮᱱᱚᱜᱼᱟ ᱟᱨ ᱛᱤᱢᱤᱱ ᱜᱟᱱ ᱫᱚ ᱥᱟᱦᱟᱨ ᱢᱮᱱᱛᱮ ᱾
ᱛᱤᱢᱤᱱ ᱜᱟᱱ ᱡᱤᱱᱤᱥ ᱡᱟᱦᱟᱸ ᱫᱚ ᱱᱟᱜᱟᱨᱮ ᱵᱮᱱᱟᱶᱟ ᱺ
ᱱᱟᱜᱟᱨ ᱨᱮᱱᱟᱜ ᱚᱥᱟᱨ ᱵᱤᱥᱟᱹᱨ ᱫᱚ ᱟᱹᱰᱤᱜᱮ  ᱵᱷᱮᱯᱮᱫ ᱦᱩᱭ ᱫᱟᱲᱮᱭᱟᱼᱟ ᱾ ᱱᱚᱶᱟ ᱫᱚ ᱱᱟᱜᱟᱨ ᱨᱮᱱᱟᱜ ᱞᱮᱠᱟᱱ ᱪᱮᱛᱟᱱ ᱨᱮ ᱵᱷᱟᱹᱨᱭᱟᱹ ᱟ ᱾ ᱱᱟᱜᱟᱨ ᱠᱚ ᱡᱟᱦᱟᱸ ᱫᱚ ᱥᱟᱭ ᱥᱮᱨᱢᱟ ᱢᱟᱬᱟᱝ ᱠᱷᱚᱱ ᱨᱮ ᱵᱮᱱᱟᱣᱞᱮᱱᱟ ᱡᱟᱦᱸ ᱠᱚᱫᱚ ᱱᱤᱛ ᱦᱚᱸ ᱵᱟᱭ ᱵᱚᱫᱚᱞ ᱟᱠᱟᱱᱟ, ᱚᱱᱟ ᱠᱚᱫᱚ  ᱟᱹᱰᱤ ᱜᱮ ᱦᱩᱰᱤᱧᱚᱜᱼᱟ ᱱᱮᱵᱮᱛᱟᱨᱟᱜ ᱱᱟᱜᱟᱨ ᱠᱷᱚᱱ ᱾ ᱱᱚᱸᱰᱮ ᱵᱟᱨᱭᱟ ᱢᱩᱬ ᱚᱡᱮ ᱧᱮᱞ ᱧᱟᱢᱚᱜᱼᱟ ᱾ ᱢᱤᱫ ᱚᱡᱮ ᱫᱚ ᱦᱩᱭᱩᱜ ᱠᱟᱱᱟ ᱢᱟᱨᱮ ᱱᱟᱜᱟᱨ ᱠᱚᱫᱚ ᱠᱟᱸᱛ ᱮᱥᱮᱫ ᱟᱠᱟᱱᱟ ᱟᱨ ᱚᱱᱟ ᱛᱟᱞᱟᱨᱮ ᱱᱟᱜᱟᱨ ᱢᱮᱱᱟᱜᱼᱟ, ᱡᱟᱦᱟᱸ ᱤᱫᱤ ᱠᱟᱛᱮ ᱱᱚᱶᱟ ᱚᱠᱛᱚ ᱡᱟᱹᱱᱤ ᱵᱟᱭ ᱢᱟᱨᱟᱝ ᱫᱟᱲᱮᱭᱟᱠᱟᱫᱼᱟ ᱾ ᱟᱨᱢᱤᱫ ᱢᱩᱬ ᱚᱡᱮ ᱫᱚ ᱦᱩᱭᱩᱜ ᱠᱟᱱᱟ ᱢᱟᱨᱮ ᱱᱟᱜᱟᱨ ᱠᱚ ᱨᱮᱱᱟᱜ ᱦᱚᱨ ᱠᱚ ᱫᱚ ᱟᱹᱰᱤ ᱥᱟᱠᱲᱟ ᱜᱮᱭᱟ ᱾ ᱡᱩᱫᱤ ᱱᱟᱜᱟᱨ ᱢᱟᱨᱟᱝᱚᱜ ᱠᱟᱱ ᱱᱚᱸᱰᱮ ᱜᱟᱹᱰᱤ ᱢᱚᱴᱚᱨ ᱦᱤᱡᱩᱜ ᱥᱮᱱᱚᱜ ᱟᱨ ᱡᱟᱦᱟᱸᱱ ᱥᱟᱢᱟᱱ ᱮᱢᱟᱱ ᱠᱚ ᱤᱫᱤ ᱟᱹᱜᱩ ᱨᱮ ᱟᱱᱟᱴ ᱥᱤᱨᱤᱡᱚᱜᱼᱟ ᱾ ᱱᱟᱜᱟᱨ ᱨᱤ ᱦᱚᱲ ᱠᱚ ᱡᱚᱢᱟᱜ ᱠᱚ ᱞᱟᱹᱠᱛᱤᱜᱼᱟ, ᱡᱟᱦᱟᱸ ᱫᱚ ᱱᱟᱜᱟᱨ ᱵᱟᱨᱦᱮ ᱠᱷᱚᱱ ᱦᱤᱡᱩᱜᱼᱟ ᱾ ᱵᱩᱨᱩ ᱥᱩᱨ ᱨᱮ ᱢᱮᱱᱟᱜ ᱱᱟᱜᱟᱨ ᱠᱷᱚᱱ ᱱᱟᱹᱭ ᱰᱷᱤᱯ ᱨᱮ ᱢᱮᱱᱟᱜ ᱱᱟᱜᱟᱨ ᱠᱚᱫᱚ ᱟᱹᱰᱤ ᱞᱟᱜᱮ ᱢᱟᱨᱟᱝᱚᱜᱼᱟ ᱪᱮᱫᱟᱜ ᱥᱮ ᱱᱟᱹᱭ ᱛᱮ ᱦᱮᱥᱮᱱ (transport) ᱨᱮᱱᱟᱜ ᱦᱚᱨ ᱵᱮᱱᱟᱣᱜᱼᱟ, ᱡᱟᱦᱟᱸ ᱦᱚᱨ ᱛᱮ ᱡᱚᱢᱟᱜ ᱟᱨ ᱥᱟᱢᱟᱱ ᱥᱟᱶᱛᱮ ᱦᱚᱲ ᱠᱚ ᱦᱚᱸ ᱦᱤᱡᱩᱜ ᱥᱮᱱᱚᱜ ᱜᱟᱱᱚᱼᱟ ᱾
en:Los Angeles, USA
en:Antalya, in Turkey
en:Bangkok, Thailand
en:Sydney CBD
en:New York City
en:Chicago, USA
en:Warsaw, in Poland
ᱠᱤᱣᱵᱟ, ᱥᱚᱨᱠᱟᱨᱤ ᱞᱮᱠᱟᱛᱮ ᱠᱤᱣᱵᱟ ᱨᱮᱱᱟᱜ ᱟᱹᱯᱱᱟᱹᱛ (ᱥᱯᱮᱱᱤᱥ:  República de Cuba), ᱫᱚ ᱠᱤᱣᱵᱟ ᱫᱤᱯ, ᱟᱭᱥᱞᱟ ᱫᱮᱹ ᱞᱟ ᱡᱩᱵᱷᱮᱱᱴᱩᱰ ᱟᱨ ᱟᱭᱢᱟ ᱜᱟᱱ ᱦᱩᱰᱤᱝ ᱫᱤᱯ ᱤᱫᱤ ᱠᱟᱛᱮ ᱵᱮᱱᱟᱣ ᱠᱟᱱᱟ ᱢᱤᱫ ᱫᱤᱯ ᱫᱤᱥᱚᱢ ᱠᱟᱱᱟ᱾ ᱠᱤᱣᱵᱟ ᱫᱚ ᱠᱚᱸᱭᱮ ᱠᱮᱨᱤᱵᱤᱭᱟᱱ ᱫᱚᱨᱮᱭᱟ, ᱢᱮᱠᱥᱤᱠᱳ ᱩᱯᱚᱼᱫᱚᱨᱮᱭᱟ ᱟᱨ ᱟᱴᱞᱟᱱᱴᱤᱠ ᱢᱟᱦᱟᱫᱚᱨᱭᱟ ᱡᱟᱦᱟᱸ ᱨᱮ ᱢᱮᱥᱟ ᱟᱠᱟᱱᱟ ᱚᱸᱰᱮ ᱢᱮᱱᱟᱜᱼᱟ᱾ ᱠᱤᱣᱵᱟ ᱫᱚ ᱭᱩᱠᱟᱛᱟᱱ ᱩᱯᱚᱼᱫᱤᱯ (ᱢᱮᱠᱥᱤᱠᱳ) ᱨᱮᱭᱟᱜ ᱥᱟᱢᱟᱝ ᱥᱮᱫ, ᱟᱢᱮᱨᱤᱠᱟ ᱨᱮᱱᱟᱜ ᱯᱷᱞᱳᱨᱤᱰᱟ ᱟᱨ ᱵᱟᱦᱟᱢᱟᱥ ᱨᱮᱭᱟᱜ ᱮᱛᱚᱢ ᱥᱮᱫ, ᱦᱤᱥᱯᱟᱱᱤᱭᱳᱞᱟ ᱨᱮᱭᱟᱜ ᱯᱟᱪᱮ ᱥᱮᱫ, ᱟᱨ ᱡᱮᱢᱟᱭᱠᱟ ᱟᱨ ᱠᱮᱢᱮᱱ ᱫᱤᱯᱠᱚ ᱨᱮᱭᱟᱜ ᱠᱚᱸᱭᱮ ᱥᱮᱫ ᱨᱮ ᱢᱮᱱᱟᱜᱼᱟ᱾ ᱦᱟᱵᱷᱟᱱᱟ ᱫᱚ ᱠᱤᱣᱵᱟ ᱨᱮᱭᱟᱜ ᱨᱟᱡᱽᱜᱟᱲ ᱟᱨ ᱥᱟᱱᱟᱢ ᱠᱷᱚᱱ ᱢᱟᱨᱟᱝ ᱥᱚᱦᱚᱨ ᱠᱟᱱᱟ; ᱮᱴᱟᱜ ᱢᱩᱬᱩᱛ ᱥᱚᱦᱚᱨ ᱠᱚᱫᱚ ᱦᱩᱭᱩᱜ ᱠᱟᱱᱟ ᱥᱟᱱᱛᱤᱭᱟᱜᱳ ᱫᱮᱹ ᱠᱤᱣᱵᱟ ᱟᱨ ᱠᱮᱢᱟᱜᱩᱭᱮ᱾
ᱠᱟᱹᱞᱤ ᱠᱚᱞᱚᱢ ᱛᱮ ᱚᱞ ᱟᱠᱟᱱ ᱠᱤᱣᱵᱟ ᱨᱮᱱᱟᱜ ᱱᱟᱜᱟᱢ ᱫᱚ ᱑᱔᱙᱒ ᱥᱮᱨᱢᱟ ᱠᱷᱚᱱ ᱢᱮᱱᱟᱜ-ᱟ᱾ ᱠᱷᱨᱤᱥᱴᱳᱯᱷᱟᱨ ᱠᱚᱞᱚᱢᱵᱟᱥ ᱡᱚᱠᱷᱚᱱ ᱡᱟᱸᱦᱟᱸᱡᱽ ᱛᱮ ᱫᱟᱬᱟ ᱫᱟᱬᱟ ᱛᱮ ᱠᱤᱣᱵᱟᱭ ᱥᱮᱴᱮᱨᱮᱱ ᱠᱷᱟᱱ ᱚᱱᱟᱠᱩ ᱡᱟᱜᱟ ᱫᱚ ᱮᱥᱯᱮᱱ ᱨᱮᱱᱟᱜ ᱮ ᱫᱟᱹᱵᱤ ᱞᱮᱫᱟ᱾ ᱡᱟᱸᱦᱟᱸ ᱫᱤᱯ ᱨᱮ ᱠᱚᱞᱚᱢᱵᱟᱥ ᱮ ᱯᱷᱮᱰ ᱞᱮᱱᱟ ᱚᱱᱟ ᱫᱚ ᱡᱩᱵᱳᱨᱟᱡᱽ ᱡᱩᱣᱟᱱᱟᱣᱟᱜ ᱧᱩᱛᱩᱢ ᱛᱮ ᱟᱭᱞᱟ ᱡᱩᱣᱟᱱᱟᱭ ᱫᱚᱦᱚ ᱞᱮᱫᱟ᱾ ᱩᱱ ᱡᱚᱠᱷᱚᱡ ᱚᱱᱟ ᱫᱤᱯ ᱨᱮ ᱴᱟᱭᱱᱳ ᱟᱨ ᱥᱤᱵᱳᱱᱮᱭ ᱧᱩᱛᱩᱢᱟᱱ ᱟᱹᱫᱤᱵᱟᱹᱥᱤ ᱠᱩ ᱠᱳ ᱛᱟᱸᱦᱮᱸᱠᱟᱱ ᱛᱟᱸᱦᱮᱸᱱᱟ᱾
ᱠᱤᱣᱵᱟ ᱨᱮᱱᱟᱜ ᱚᱛ ᱦᱟᱥᱟ ᱫᱚ ᱦᱩᱭᱩᱜ ᱠᱟᱱᱟ 109,884 km (42,426 sq mi)᱾ ᱱᱚᱣᱟ ᱫᱤᱥᱟᱹᱢ ᱨᱮᱱᱟᱜ ᱩᱛᱟᱹᱨ ᱥᱮᱡ ᱟᱢᱮᱨᱤᱠᱟ ᱟᱨ ᱵᱟᱦᱟᱢᱟ ᱫᱤᱯ ᱢᱟᱞᱟ ᱢᱮᱱᱟᱜ-ᱟ, ᱯᱩᱨᱩᱵᱽ ᱥᱮᱡ ᱴᱟᱨᱠᱥ, ᱠᱮᱭᱠᱳᱥ ᱫᱤᱯ ᱟᱨ ᱦᱟᱭᱛᱤ, ᱯᱟᱹᱪᱷᱤᱢ ᱥᱮᱡ ᱢᱮᱠᱥᱤᱠᱳ, ᱫᱟᱹᱠᱷᱤᱱ ᱥᱮᱡ ᱡᱮᱢᱟᱭᱠᱟ ᱟᱨ ᱠᱮᱭᱢᱮᱱ ᱫᱤᱯ ᱢᱟᱞᱟ᱾ ᱠᱤᱣᱵᱟ ᱨᱮᱱᱟᱜ ᱨᱟᱡᱽᱜᱟᱲ ᱫᱚ ᱦᱟᱵᱷᱟᱱᱟ ᱠᱟᱱᱟ᱾ ᱠᱤᱣᱵᱟ ᱨᱮ ᱫᱚ ᱟᱭᱢᱟ ᱫᱤᱯ ᱠᱩ ᱢᱮᱱᱟᱜ-ᱟ᱾
ᱠᱤᱣᱵᱟ ᱨᱮᱱᱟᱜ ᱟᱹᱨᱤᱪᱟᱹᱞᱤ ᱫᱚ ᱱᱟᱱᱟ ᱦᱩᱱᱟᱹᱨ ᱜᱮᱭᱟ᱾ ᱟᱭᱢᱟ ᱨᱚᱠᱚᱢ ᱟᱹᱫᱤᱵᱟᱹᱥᱤ ᱡᱟᱹᱛᱤ ᱠᱩ ᱦᱚᱸ ᱢᱮᱱᱟᱜ ᱠᱩᱣᱟ᱾
ᱛᱩᱢᱟᱹᱞ ᱦᱩᱲᱟᱹᱜ:<ref> tags exist for a group named "lower-alpha", but no corresponding <references group="lower-alpha"/> tag was found
ᱢᱮᱠᱥᱤᱠᱳ (Spanish: México [ˈmexiko] (listen)), officially the United Mexican States (Spanish: Estados Unidos Mexicanos,  listen (help·info)) ᱫᱚ ᱩᱛᱟᱹᱨ ᱟᱢᱮᱨᱤᱠᱟ ᱨᱮᱱᱟᱜ ᱢᱤᱫᱴᱮᱱ ᱫᱤᱥᱚᱢ ᱠᱟᱱᱟ᱾ ᱚᱛ ᱦᱟᱥ ᱟᱞᱮᱠᱟᱛᱮ ᱢᱮᱠᱥᱤᱠᱳ ᱫᱚ ᱫᱷᱟᱹᱨᱛᱤ ᱨᱮᱱᱟᱜ ᱑᱔ ᱟᱜ ᱞᱟᱹᱴᱩ ᱫᱤᱥᱚᱢ ᱠᱟᱱᱟ᱾ ᱑᱘᱒᱑ ᱥᱮᱨᱢᱟ ᱨᱮ ᱢᱮᱠᱥᱤᱠᱳ ᱞᱟᱹᱲᱦᱟᱹᱭ ᱛᱟᱞᱟᱛᱮ ᱥᱟᱹᱫᱷᱤᱱ ᱟᱠᱟᱱᱟ᱾
ᱱᱤᱣ ᱮᱥᱯᱮᱱ ᱜᱮ ᱛᱟᱭᱚᱢ ᱫᱟᱨᱟᱢᱛᱮ ᱢᱮᱠᱥᱤᱠᱳ ᱧᱩᱛᱩᱢ ᱦᱩᱭ ᱟᱠᱟᱱᱟ᱾ ᱢᱮᱠᱥᱤᱠᱳ ᱧᱩᱛᱩᱢ ᱫᱚ ᱱᱟᱣᱟᱛ ᱯᱟᱹᱨᱥᱤ ᱠᱷᱚᱱ ᱦᱮᱡᱽ ᱟᱠᱟᱱᱟ᱾ maguey ᱟᱲᱟᱹ ᱡᱟᱸᱦᱟᱸ ᱫᱚ ᱫᱟᱨᱮ ᱨᱮᱱ ᱫᱤᱵᱤ ᱢᱮᱠᱛᱚᱞᱤ (Mēctli) ᱠᱷᱚᱱ ᱦᱮᱡᱽ ᱟᱠᱟᱱᱟ ᱢᱮᱱᱛᱮ ᱦᱚᱸ ᱠᱩ ᱞᱟᱹᱭᱟ᱾
ᱢᱮᱠᱥᱤᱠᱳ ᱨᱮᱱᱟᱜ ᱚᱛ ᱦᱟᱥᱟ ᱫᱚ ᱦᱩᱭᱩᱜ ᱠᱟᱱᱟ 1,972,550 km2 (761,610 sq mi) (13th)᱾ ᱩᱛᱟᱹᱨ ᱟᱲᱮ ᱨᱮ ᱟᱢᱮᱨᱤᱠᱟ, ᱫᱟᱹᱠᱷᱤᱱ ᱟᱨ ᱯᱟᱹᱪᱷᱤᱢ ᱥᱮᱡ ᱯᱨᱚᱥᱟᱱᱛᱚ ᱢᱚᱦᱟ ᱫᱚᱨᱮᱭᱟ, ᱫᱟᱹᱠᱷᱤᱱ ᱯᱩᱨᱩᱵᱽ ᱥᱮᱡ ᱜᱩᱭᱮᱛᱮᱢᱟᱞᱟ, ᱵᱮᱨᱤᱡᱽ ᱟᱨ ᱠᱮᱨᱤᱵᱤᱭᱟᱱ ᱫᱚᱨᱮᱭᱟ, ᱯᱩᱨᱩᱵᱽ ᱥᱮᱡ ᱫᱚ ᱢᱮᱠᱥᱤᱠᱳ ᱦᱩᱰᱤᱧ ᱫᱚᱨᱮᱭᱟ ᱢᱮᱱᱟᱜᱼᱟ᱾[᱑][᱒]
ᱥᱩᱭᱡᱟᱨᱞᱮᱱᱰ (/ˈswɪtsərlənd/), officially the Swiss Confederation, ᱫᱚ ᱤᱣᱨᱳᱯ ᱨᱮᱱᱟᱜ ᱢᱤᱫᱴᱮᱱ ᱫᱤᱥᱟᱹᱢ ᱠᱟᱱᱟ᱾ ᱫᱷᱟᱹᱨᱛᱤ ᱨᱮᱱᱟᱜ ᱠᱤᱥᱟᱺᱲ ᱫᱤᱥᱟᱹᱢ ᱵᱷᱤᱛᱨᱤ ᱨᱮ ᱱᱤᱭᱟᱹ ᱦᱚᱸ ᱢᱤᱫᱴᱮᱱ ᱠᱤᱥᱟᱺᱲ ᱫᱤᱥᱟᱹᱢ ᱠᱟᱱᱟ᱾ ᱥᱩᱭᱡᱟᱨᱞᱮᱱᱰ ᱨᱮᱱᱟᱜ ᱨᱟᱡᱽᱜᱟᱲ ᱫᱚ ᱦᱩᱭᱩᱜ ᱠᱟᱱᱟ ᱵᱮᱨᱱ᱾ ᱡᱮᱱᱮᱵᱷᱟ ᱟᱨ ᱡᱩᱨᱤᱠᱷ ᱫᱚ ᱥᱩᱭᱡᱟᱨᱞᱮᱱᱰ ᱨᱮᱱᱟᱜ ᱞᱟᱹᱴᱩ ᱥᱚᱦᱚᱨ ᱠᱟᱱᱟ᱾
ᱥᱩᱭᱡᱟᱨᱞᱮᱱᱰ ᱫᱚ ᱟᱹᱰᱤ ᱠᱤᱥᱟᱺᱲ ᱫᱤᱥᱟᱹᱢ ᱦᱤᱥᱟᱹᱵᱛᱮᱠᱩ ᱞᱮᱠᱷᱟᱭᱟ᱾ ᱱᱚᱣᱟ ᱫᱤᱥᱟᱹᱢ ᱨᱮᱱ ᱦᱚᱲ ᱠᱩᱣᱟ ᱟᱭ ᱩᱯᱟᱹᱨᱡᱚᱱ ᱫᱚ ᱟᱹᱰᱤᱜᱮ ᱡᱟᱹᱥᱛᱤ ᱜᱮᱭᱟ᱾ ᱱᱚᱣᱟ ᱫᱤᱥᱟᱹᱢ ᱨᱮᱱᱟᱜ ᱜᱷᱩᱲᱤ, ᱪᱚᱠᱞᱮᱴ ᱟᱨ ᱨᱮᱹᱞ ᱜᱟᱹᱰᱤ ᱫᱚ ᱫᱷᱟᱹᱨᱛᱤᱨᱮ ᱟᱹᱰᱤ ᱱᱟᱢᱠᱚᱨᱟ ᱜᱮᱭᱟ᱾ ᱦᱮᱸᱫᱮᱸ ᱯᱟᱭᱥᱟ ᱫᱚᱦᱚ ᱞᱟᱹᱜᱤᱫ ᱥᱩᱭᱤᱥ ᱵᱮᱝᱠ ᱠᱚᱦᱚᱸ ᱟᱹᱰᱤ ᱵᱮᱥ ᱜᱮᱭᱟ᱾ ᱱᱚᱣᱟ ᱫᱤᱥᱟᱹᱢ ᱨᱩᱠᱷᱤᱭᱟᱹ ᱞᱟᱹᱜᱤᱛ ᱫᱚ ᱥᱮᱱᱟᱵᱟᱹᱦᱤᱱᱤ ᱫᱚ ᱵᱟᱹᱱᱩᱜ ᱠᱳᱣᱟ᱾ 
ᱥᱩᱭᱡᱟᱨᱞᱮᱱᱰ ᱨᱮᱱᱟᱜ ᱚᱛ ᱦᱟᱥᱟ ᱫᱚ ᱦᱩᱭᱩᱜ ᱠᱟᱱᱟ 41,285 km2(15,940 sq mi)᱾ ᱱᱤᱭᱟᱹ ᱫᱤᱥᱟᱹᱢ ᱨᱮᱱᱟᱜ ᱟᱵᱽᱦᱟᱣᱟ ᱫᱚ ᱟᱹᱰᱤᱜᱮ ᱱᱟᱯᱟᱭᱟ᱾ ᱱᱚᱸᱰᱮ ᱫᱚ ᱨᱮᱭᱟᱲ ᱜᱮ ᱡᱟᱹᱥᱛᱤ ᱛᱟᱸᱦᱮᱸᱱᱟ᱾ ᱫᱤᱥᱟᱹᱢ ᱫᱟᱲᱟᱱ ᱦᱚᱲᱠᱩ ᱞᱟᱹᱜᱤᱛ ᱥᱩᱭᱡᱟᱨᱞᱮᱱᱰ ᱫᱚ ᱟᱹᱰᱤᱜᱮ ᱵᱷᱟᱜᱮᱭᱟ᱾ ᱟᱞᱯᱚᱥ ᱵᱩᱨᱩᱢᱟᱞᱟ ᱟᱨ ᱜᱟᱰᱟ ᱱᱟᱹᱲᱤ ᱠᱩ ᱛᱟᱸᱦᱮᱸᱱ ᱠᱷᱟᱹᱛᱤᱨ ᱱᱤᱭᱟᱹ ᱫᱤᱥᱟᱹᱢ ᱨᱮᱭᱟᱜ ᱪᱮᱦᱨᱟ ᱟᱹᱰᱤᱜᱮ ᱥᱤᱵᱤᱞᱟ ᱥᱮ ᱢᱚᱡᱟ᱾ 
ᱥᱩᱭᱡᱟᱨᱞᱮᱱᱰ ᱨᱮ ᱫᱚ ᱱᱟᱱᱟᱦᱩᱱᱟᱹᱨ ᱡᱟᱹᱛᱤ ᱠᱳᱣᱟ ᱱᱟᱱᱟᱦᱩᱱᱟᱹᱨ ᱟᱹᱨᱤᱪᱟᱹᱞᱤ ᱠᱩ ᱢᱟᱱᱟᱣᱟ᱾ ᱟᱫᱚ ᱱᱚᱸᱰᱮ ᱫᱚ ᱤᱥᱟᱹᱭ ᱫᱷᱚᱨᱚᱢ ᱨᱮᱱ ᱦᱚᱲ ᱡᱟᱹᱥᱛᱤ ᱢᱮᱱᱟᱜ ᱠᱩᱣᱟ᱾
ᱵᱟᱜᱽᱫᱟᱫᱽ ᱫᱚ ᱤᱨᱟᱠ ᱫᱤᱥᱟᱹᱢ ᱨᱮᱱᱟᱜ ᱨᱟᱡᱽᱫᱷᱟᱹᱱᱤ ᱥᱮ ᱨᱟᱡᱽᱜᱟᱲ ᱠᱟᱱᱟ᱾ ᱒᱐᱑᱖ ᱥᱮᱨᱢᱟ ᱨᱮ ᱵᱟᱜᱽᱫᱟᱫᱽ ᱨᱮᱱ ᱢᱟᱱᱣᱟ ᱠᱩ ᱛᱟᱦᱮ ᱠᱟᱱᱟ ᱘,᱗᱖᱕,᱐᱐ ᱞᱮᱠᱟ᱾ ᱱᱤᱭᱟᱹᱜᱤ ᱤᱨᱟᱠ ᱨᱮᱱᱟᱜ ᱡᱚᱛᱚ ᱠᱷᱚᱱ ᱢᱟᱨᱟᱝ ᱱᱚᱜᱚᱨ ᱠᱟᱱᱟ᱾ ᱟᱨᱚᱵᱽ ᱫᱤᱥᱟᱹᱢᱠᱩ ᱢᱩᱫᱽ ᱨᱮ ᱫᱚ ᱢᱤᱥᱚᱨ ᱨᱮᱱᱟᱜ ᱠᱟᱭᱨᱚ ᱟᱨ ᱯᱟᱹᱪᱷᱤᱢ ᱮᱥᱤᱭᱟ ᱨᱮᱱᱟᱜ ᱤᱨᱟᱱ ᱨᱮᱱᱟᱜ ᱛᱮᱦᱮᱨᱟᱱ ᱠᱷᱚᱱ ᱫᱚᱥᱟᱨ ᱢᱟᱨᱟᱝ ᱟᱨ ᱥᱚᱦᱚᱨ ᱠᱟᱱᱟ᱾
ᱛᱟᱭᱜᱨᱤᱥ  ᱜᱟᱰᱟ ᱟᱲᱮ ᱨᱮ ᱢᱮᱱᱟᱜᱼᱟ᱾ ᱱᱤᱭᱟᱹ ᱵᱚᱜᱚᱨ ᱫᱚ ᱘ ᱥᱟᱭ ᱥᱮᱨᱢᱟ ᱥᱮᱡ ᱵᱤᱨᱤᱫ ᱟᱠᱟᱱᱟ ᱟᱨ ᱟᱵᱵᱟᱥᱤᱫᱽ ᱠᱟᱞᱤᱯᱷᱟᱛᱮ ᱨᱮᱱᱟᱜ ᱨᱟᱡᱽᱜᱟᱲ ᱦᱚᱭᱮᱱᱟ᱾ ᱵᱤᱨᱤᱫ ᱨᱟᱠᱟᱯ ᱟᱹᱰᱤ ᱛᱷᱚᱲᱟ ᱫᱤᱱ ᱛᱮ ᱜᱤ ᱵᱟᱜᱽᱫᱟᱫᱽ ᱫᱚ ᱢᱩᱥᱞᱟᱹ ᱫᱤᱥᱟᱹᱢ ᱠᱩ ᱛᱟᱞᱟᱨᱮ ᱞᱟᱠᱪᱟᱨ, ᱵᱮᱯᱟᱨ ᱟᱨ ᱦᱟᱛᱟᱝ ᱥᱮᱡ ᱞᱮᱠᱟᱛᱮ ᱞᱟᱦᱟᱭᱮᱱᱟ᱾ ᱱᱚᱱᱰᱮ ᱥᱮᱪᱮᱫ ᱨᱮᱱᱟᱜ ᱜᱟᱲ ᱦᱟᱣᱩᱥ ᱚᱵᱽ ᱩᱭᱤᱥᱰᱚᱢ᱾
ᱵᱟᱜᱽᱫᱟᱫᱽ ᱫᱚ ᱛᱟᱞᱟ ᱩᱢᱮᱞ ᱨᱮᱱᱟᱜ ᱢᱟᱨᱟᱝ ᱥᱚᱦᱚᱨ ᱠᱟᱱᱟ ᱟᱵᱵᱟᱥᱤᱫᱽ ᱡᱩᱜᱽ ᱨᱮᱱᱟᱜ᱾ ᱱᱤᱭᱟᱹ ᱱᱚᱜᱚᱨ ᱫᱚ ᱰᱷᱤᱨ ᱵᱷᱟᱜᱽ ᱱᱟᱥᱟᱣ ᱟᱠᱟᱱᱟ ᱢᱩᱜᱷᱚᱞ ᱥᱟᱥᱚᱱ ᱟᱢᱚᱞ ᱨᱮ ᱑᱒᱕᱘ ᱥᱮᱨᱢᱟ ᱥᱮᱡ ᱟᱭᱢᱟ ᱞᱮᱠᱟᱱ ᱨᱩᱣᱟᱹᱛᱮ᱾ ᱑᱙᱓᱘ ᱥᱮᱨᱢᱟ ᱨᱮ ᱵᱨᱤᱴᱤᱥ ᱠᱷᱚᱱ ᱤᱨᱟᱠ ᱯᱷᱩᱨᱜᱟᱹᱞ ᱛᱟᱭᱚᱢ ᱠᱷᱚᱱᱜᱤ ᱵᱟᱜᱽᱫᱟᱫᱽ ᱫᱚ ᱥᱮᱫᱟᱭ ᱧᱤᱛᱩᱢᱮ ᱨᱚᱯᱷᱟ ᱨᱩᱣᱟᱹᱲᱮ ᱮᱦᱚᱵᱽ ᱮᱱᱟ ᱟᱨᱚᱵᱽ ᱨᱮᱱᱟᱜ ᱞᱟᱠᱪᱟᱨ ᱛᱟᱞᱟᱛᱮ᱾
ᱱᱟᱦᱟᱜ ᱫᱚ ᱵᱟᱜᱽᱫᱟᱫᱽ ᱨᱮᱱᱟᱜ ᱟᱭᱢᱟ ᱫᱟᱞᱟᱱ ᱠᱩᱜᱤ ᱫᱷᱟᱥᱟᱣ ᱪᱟᱵᱟᱭᱮᱱᱟ ᱰᱷᱤᱨ ᱠᱟᱭᱫᱚ ᱒᱐᱐᱓ ᱥᱮᱨᱢᱟ ᱨᱮᱱᱟᱜ ᱤᱨᱟᱠ ᱟᱠᱨᱚᱢᱚᱱ ᱟᱨ ᱚᱱᱟ ᱛᱟᱭᱚᱢ ᱤᱨᱟᱠ ᱞᱟᱹᱲᱦᱟᱭᱛᱮ ᱚᱠᱟᱫᱚ ᱒᱐᱑᱑ ᱰᱮᱥᱮᱢᱵᱚᱨ ᱫᱷᱟᱹᱵᱤᱡ ᱪᱟᱞᱟᱣ ᱟᱠᱟᱱᱟ᱾
ᱱᱟᱦᱟᱜ ᱫᱚ ᱱᱤᱭᱟᱹ ᱥᱚᱦᱚᱨ ᱫᱚ ᱜᱷᱚᱱᱚ ᱜᱷᱚᱱᱚ ᱦᱩᱞ ᱫᱚᱢᱚᱱ ᱨᱮᱱᱟᱜ ᱟᱠᱨᱚᱢᱚᱱ ᱦᱩᱭ ᱟᱠᱟᱱᱟ᱾ ᱱᱚᱠᱟᱛᱮ ᱥᱮᱫᱟᱭ ᱞᱟᱠᱪᱟᱨ ᱟᱨ ᱱᱟᱜᱟᱢ ᱨᱮᱱᱟᱜ ᱪᱤᱠᱷᱱᱟᱹᱠᱩ ᱫᱷᱟᱥᱟᱣ ᱪᱟᱵᱟᱭᱮᱱᱟ᱾ ᱒᱐᱑᱒ ᱠᱷᱚᱱ ᱛᱮᱦᱮᱱ ᱵᱟᱝ ᱠᱩᱥᱤᱜ ᱥᱚᱦᱚᱨ ᱠᱩ ᱢᱩᱫᱽ ᱨᱮ ᱫᱷᱟᱹᱨᱛᱤ ᱨᱮᱭᱟᱜ ᱢᱤᱫᱴᱮᱱ ᱥᱚᱦᱚᱨ ᱞᱮᱠᱷᱟᱭᱮᱱᱟ᱾
ᱵᱤᱨᱤᱫ ᱨᱟᱠᱟᱵᱽ
ᱵᱮᱲᱦᱟᱭ ᱵᱷᱤᱛ
ᱥᱚᱱᱟ ᱫᱩᱣᱟᱹᱨ ᱫᱟᱞᱟᱱ
ᱟᱵᱵᱟᱥᱤᱫᱽ ᱟᱨ ᱵᱮᱲᱦᱟᱭᱛᱮᱱᱟᱜ ᱥᱚᱦᱚᱨ ᱠᱩ
᱒᱐᱑᱕ ᱥᱮᱨᱢᱟ ᱥᱮᱡ ᱵᱟᱜᱽᱫᱟᱫᱽ ᱨᱮᱱ ᱢᱟᱱᱣᱟᱠᱩ ᱛᱟᱦᱮ ᱠᱟᱱᱟ ᱗.᱒᱒ ᱢᱤᱞᱤᱭᱚᱱ᱾  ᱱᱤᱭᱟᱹ ᱥᱚᱦᱚᱨ ᱨᱮ ᱫᱚ ᱱᱟᱜᱟᱢ ᱥᱮᱡ ᱞᱮᱠᱟᱛᱮ ᱥᱩᱱᱱᱤ ᱜᱤᱠᱩ ᱰᱷᱤᱨᱟ᱾ ᱢᱮᱱᱠᱷᱟᱱ ᱒᱑ ᱥᱟᱭ ᱥᱮᱡ ᱫᱚ ᱘᱒% ᱢᱟᱱᱣᱟ ᱜᱤ ᱥᱤᱭᱟ ᱠᱩ ᱛᱟᱦᱮ ᱠᱟᱱᱟ᱾ ᱒᱑ ᱥᱟᱭ ᱥᱮᱨᱢᱟ ᱨᱮᱱᱟᱜ ᱮᱦᱚᱵ ᱥᱮᱡ ᱨᱮᱜᱤ ᱑.᱕ ᱢᱤᱞᱤᱭᱚᱱ ᱢᱟᱱᱣᱟ ᱵᱟᱜᱽᱫᱟᱫᱽ ᱠᱩ ᱥᱮᱱ ᱮᱱᱟ, ᱩᱱᱠᱩ ᱫᱚ ᱰᱷᱤᱨᱵᱷᱟᱜ ᱜᱤᱥᱤᱛᱮᱥ ᱟᱨ ᱛᱷᱚᱲᱟ ᱫᱚ ᱥᱩᱱᱱᱤ᱾
᱒᱐᱐᱓ ᱥᱮᱨᱢᱟ ᱨᱮᱱᱟᱜ ᱮᱦᱚᱵ ᱥᱮᱡ ᱒᱐% ᱢᱟᱱᱣᱟ ᱜᱤ ᱢᱮᱥᱟᱞ ᱵᱟᱯᱞᱟᱜ ᱠᱩ ᱠᱟᱱᱟᱠᱩ᱾
ᱢᱩᱴᱟᱱᱟᱵᱵᱤ ᱥᱚᱲᱚᱠ
ᱵᱟᱜᱽᱫᱟ ᱡᱩ
ᱜᱨᱟᱱᱰ ᱯᱷᱮᱥᱴᱤᱵᱷᱟᱞ ᱤᱥᱠᱩᱭᱟᱨ
ᱟᱞ-ᱥᱟᱦᱮᱫᱽ ᱢᱚᱱᱩᱢᱮᱱᱴ
ᱠᱩᱥᱞᱟ
ᱠᱷᱟᱫᱤᱢᱮᱱ ᱨᱮᱱᱟᱜ ᱢᱚᱥᱡᱤᱫᱽ
ᱟᱵᱩ ᱦᱟᱱᱤᱯᱷᱟ ᱢᱚᱥᱡᱤᱫᱽ
ᱯᱷᱤᱨᱫᱳᱥ ᱤᱥᱠᱩᱭᱟᱨ
ᱢᱩᱢᱵᱟᱭ ᱫᱚ ᱥᱤᱧᱚᱛ ᱨᱮᱱᱟᱜ ᱯᱟᱪᱮ ᱥᱮᱦᱮᱫ ᱫᱷᱟᱨᱮ ᱨᱮ ᱢᱮᱱᱟᱜᱼᱟ ᱾ ᱱᱚᱶᱟ ᱫᱚ ᱢᱚᱦᱟᱨᱟᱥᱴᱨᱚ ᱯᱚᱱᱚᱛ ᱨᱮᱱᱟᱜ ᱨᱟᱡᱽᱜᱟᱲ ᱠᱟᱱᱟ ᱾ ᱢᱩᱢᱵᱟᱭ ᱨᱮᱱᱟᱜ ᱢᱟᱨᱮ ᱧᱩᱛᱩᱢ ᱫᱚ ᱵᱚᱢᱵᱮ ᱛᱟᱦᱮᱸ ᱠᱟᱱᱟ ᱾  ᱱᱚᱸᱰᱮ ᱢᱮᱱᱟᱜ ᱠᱚ ᱦᱚᱲ ᱠᱚᱣᱟᱜ ᱮᱞ ᱥᱩᱨᱥᱩᱯᱩᱨ ᱓ ᱠᱳᱴᱤ ᱒᱑ ᱞᱚᱠᱷᱭᱚ ᱡᱟᱦᱟᱸ ᱫᱚ ᱡᱚᱛᱚ ᱠᱷᱚᱱ ᱵᱟᱹᱲᱛᱤ ᱦᱚᱲ  ᱠᱚ ᱛᱟᱦᱮᱸᱱ ᱠᱟᱱᱟ ᱢᱤᱫ ᱱᱟᱜᱟᱨ ᱠᱟᱱᱟ ᱾[᱑] ᱢᱩᱢᱵᱟᱭ ᱫᱚ ᱥᱤᱧᱚᱛ ᱨᱮᱱᱟᱜ ᱢᱟᱨᱟᱝ ᱫᱟᱜ ᱰᱟᱦᱟᱨ ᱠᱟᱱᱟ ᱾ ᱤᱭᱩᱨᱚᱯ, ᱟᱯᱷᱨᱤᱠᱟ, ᱟᱢᱮᱨᱤᱠᱟ  ᱮᱢᱟᱱ ᱵᱟᱨᱦᱮ ᱫᱤᱥᱚᱢ ᱠᱷᱚᱱ ᱦᱚᱲ ᱫᱚ ᱫᱟᱜ ᱦᱚᱨ ᱟᱨ ᱵᱟᱝ ᱩᱰᱟᱹᱱ ᱯᱩᱭᱞᱩ ᱫᱚ ᱢᱩᱢᱵᱟᱭ ᱨᱮ ᱠᱚ ᱥᱮᱴᱮᱨᱚᱜ ᱠᱟᱱᱟ, ᱚᱱᱟᱛᱮ ᱥᱤᱧᱚᱛ ᱨᱮᱱᱟᱜ ᱵᱚᱞᱚᱱ ᱫᱩᱣᱟᱹᱨ ᱦᱚᱸ ᱠᱚ ᱢᱮᱛᱟᱜ ᱠᱟᱱᱟ ᱾ ᱢᱩᱢᱵᱟᱭ ᱫᱚ ᱥᱤᱧᱚᱛ ᱨᱮᱱᱟᱜ ᱡᱚᱛᱚ ᱠᱷᱚᱱ ᱢᱟᱨᱟᱝ ᱵᱮᱯᱟᱨ ᱛᱟᱞᱢᱟ ᱠᱟᱱᱟ ᱾ ᱡᱚᱛᱚ ᱠᱷᱚᱱ ᱵᱟᱹᱲᱛᱤ ᱵᱮᱸᱠ ᱫᱚ ᱱᱚᱸᱰᱮ ᱜᱮ ᱢᱮᱱᱟᱜᱼᱟ, ᱚᱱᱟᱛᱮ ᱱᱚᱸᱰᱮ ᱫᱚ ᱠᱟᱹᱣᱰᱤ ᱠᱷᱟᱫᱟᱱ ᱦᱚᱸ ᱠᱚ ᱢᱮᱛᱟᱜ ᱠᱟᱱᱟ ᱾ ᱱᱚᱶᱟ ᱱᱟᱜᱟᱨ ᱨᱮ ᱥᱤᱱᱮᱢᱟ ᱵᱮᱱᱟᱶ ᱜᱟᱲ ᱦᱚᱸ ᱢᱮᱱᱟᱜᱼᱟ, ᱡᱟᱦᱟᱸ ᱫᱚ ᱵᱚᱞᱤᱣᱩᱰ ᱠᱚ ᱢᱮᱛᱟᱜ ᱠᱟᱱᱟ ᱾
ᱢᱩᱢᱵᱟᱭ ᱥᱚᱦᱚᱨ ᱫᱚ ᱥᱤᱧᱚᱛ ᱨᱮᱱᱟᱜ ᱯᱟᱪᱮ ᱥᱮᱦᱮᱫ ᱠᱚᱝᱠᱚᱬ ᱵᱷᱤᱲᱟᱹᱣ ᱩᱞᱞᱟᱥ ᱜᱟᱰᱟ ᱥᱟᱢᱟᱝ ᱨᱮ ᱢᱮᱱᱟᱜᱼᱟ ᱾ ᱱᱚᱸᱰᱮ ᱥᱮᱞᱥᱮᱴ ᱫᱤᱯᱚ ᱨᱮᱱᱟᱜ ᱛᱤᱢᱤᱱ ᱜᱟᱱ ᱦᱟᱹᱴᱤᱧ ᱢᱮᱱᱟᱜᱼᱟ ᱟᱨ ᱵᱟᱹᱠᱤ ᱫᱚ ᱴᱷᱟᱬᱮ ᱡᱤᱞᱞᱟᱹ ᱨᱮ ᱢᱮᱱᱟᱜᱼᱟ ᱾ ᱵᱟᱹᱲᱛᱤ ᱠᱟᱛᱮ ᱱᱚᱸᱰᱮ ᱱᱟᱜ ᱱᱟᱜᱟᱨ ᱫᱚ ᱥᱟᱹᱢᱩᱸᱫᱽ ᱛᱩᱲᱩᱝ ᱠᱷᱚᱱ ᱱᱟᱥᱮ ᱩᱥᱩᱞ ᱨᱮ ᱢᱮᱱᱟᱜ-ᱟ, ᱡᱟᱦᱟᱸ ᱨᱮᱱᱟᱜ ᱩᱥᱩᱞ ᱫᱚ ᱑᱐ ᱢᱤᱴᱚᱨ ᱠᱷᱚ ᱑᱕ ᱢᱤᱴᱚᱨ ᱾ ᱢᱩᱢᱵᱟᱭ ᱨᱮᱱᱟᱜ ᱠᱚᱧᱮ ᱥᱮᱦᱮᱫ ᱫᱚ ᱵᱩᱨᱩ ᱜᱮᱭᱟ, ᱡᱟᱦᱟᱸ ᱨᱮᱭᱟᱜ ᱡᱚᱛᱚ ᱠᱷᱚᱱ ᱰᱮᱦᱮᱨ ᱩᱥᱩᱞ ᱫᱚ ᱔᱕᱐ ᱢᱤᱴᱚᱨ ᱾ ᱱᱟᱜᱟᱨ ᱨᱮᱱᱟᱜ ᱚᱥᱟᱨᱵᱤᱥᱟᱹᱨ ᱫᱚ ᱖᱐᱓ ᱵᱚᱨᱜᱚ ᱠᱤᱞᱚᱢᱤᱴᱚᱨ ᱾ ᱥᱚᱧᱡᱚᱭ ᱜᱟᱱᱫᱷᱤ ᱡᱟᱹᱛᱤᱭᱟᱹᱨᱤ ᱵᱟᱜᱟᱱ ᱫᱚ ᱱᱟᱜᱟᱨ ᱥᱩᱨ ᱨᱮᱜᱮ ᱢᱮᱱᱟᱜᱼᱟ ᱾ ᱱᱚᱶᱟ ᱫᱚ ᱱᱟᱜᱟᱨ ᱨᱮᱱᱟᱜ ᱛᱩᱨᱩᱭ ᱦᱟᱹᱴᱤᱧ ᱜᱟᱱ ᱞᱮᱠᱟ ᱟᱴᱮᱫ ᱟᱠᱟᱱᱟ ᱾ ᱱᱚᱶᱟ ᱵᱤᱨ ᱨᱮ ᱪᱷᱟᱯ ᱛᱟᱹᱨᱩᱵ ᱞᱮᱠᱟᱱ ᱡᱤᱭᱟᱹᱞᱤ ᱠᱚ ᱢᱮᱱᱟᱜ ᱠᱚᱣᱟ ᱾ [᱒][᱓] ᱢᱮᱱᱠᱷᱟᱱ ᱦᱚᱲ ᱠᱚ ᱥᱟᱝᱜᱮ ᱤᱫᱤᱜ ᱠᱟᱱ ᱛᱮ ᱱᱩᱠᱩᱣᱟᱜ ᱮᱞ ᱦᱚᱸ ᱠᱚᱢ ᱤᱫᱤᱜ ᱠᱟᱱᱟ ᱾
ᱠᱚᱧᱮ ᱢᱩᱢᱵᱟᱭ ᱨᱮᱱᱟᱜ ᱠᱟᱱᱫᱤᱵᱚᱞᱤ ᱠᱷᱚᱱ ᱧᱟᱢ ᱟᱠᱟᱱ ᱥᱮᱭᱟᱥᱟᱨᱮᱡ ᱠᱷᱚᱱ ᱵᱟᱰᱟᱭᱚᱜᱼᱟ ᱵᱟᱝ ᱢᱟ ᱱᱚᱶᱟ ᱴᱷᱟᱶ ᱨᱮ ᱟᱹᱰᱤ ᱟᱭᱢᱟ ᱥᱮᱫᱟᱭ ᱠᱷᱚᱱ ᱦᱚᱲ ᱠᱚ ᱛᱟᱦᱮᱸ ᱟᱹᱜᱩᱣᱟᱠᱟᱱᱟ ᱾ ᱠᱷᱨᱤᱥᱴᱚ ᱯᱩᱨᱵᱚ ᱛᱮᱥᱟᱨ ᱥᱟᱭ ᱥᱮᱨᱢᱟ ᱨᱮ ᱱᱚᱶᱟ ᱢᱚᱣᱨᱡᱚ ᱥᱟᱢᱨᱟᱡᱽᱭᱚ ᱨᱮᱱᱟᱜ ᱦᱟᱹᱴᱤᱧ ᱛᱟᱦᱮᱸ ᱠᱟᱱᱟ ᱟᱨ ᱱᱚᱸᱰᱮᱱᱤᱡ ᱥᱟᱥᱮᱛᱤᱭᱟᱹ ᱥᱚᱢᱨᱟᱴ ᱚᱥᱚᱠ ᱮ ᱛᱟᱦᱮᱸ ᱠᱟᱱᱟ ᱾ ᱑᱙᱙᱕ ᱥᱟᱞᱮ ᱨᱮ ᱵᱚᱢᱵᱮ ᱧᱩᱛᱩᱢ ᱫᱚ ᱟᱹᱨᱩ ᱠᱟᱛᱮ ᱢᱩᱢᱵᱟᱭ ᱠᱚ ᱫᱚᱦᱚ ᱞᱮᱫ ᱛᱟᱦᱮᱸᱫ ᱾
ᱢᱩᱢᱵᱟᱭ ᱫᱚ ᱟᱨᱚᱵᱽ ᱥᱟᱜᱚᱨ ᱥᱩᱨ ᱨᱮ ᱢᱮᱱᱟᱜ ᱠᱷᱟᱹᱛᱤᱨ ᱱᱚᱸᱰᱮ ᱫᱚ ᱵᱟᱨ ᱞᱮᱠᱟᱱ ᱨᱤᱛᱩ ᱵᱩᱨᱦᱟᱹᱣ ᱧᱟᱢᱚᱜᱼᱟ ᱾ ᱚᱱᱟ ᱫᱚ ᱨᱟᱵᱟᱝ ᱨᱤᱛᱩ ᱟᱨ ᱦᱮᱢᱟᱞ ᱨᱤᱛᱩ ᱾ ᱦᱮᱢᱟᱞ ᱫᱚ ᱢᱟᱨᱪ ᱪᱟᱸᱫᱚ ᱠᱷᱚᱱ ᱚᱠᱴᱚᱵᱚᱨ ᱦᱟᱹᱦᱤᱡ ᱵᱩᱡᱷᱟᱹᱣᱼᱟ ᱾ ᱡᱩᱱ ᱠᱷᱚᱱ ᱥᱮᱯᱴᱮᱢᱵᱚᱨ ᱫᱚ ᱫᱟᱜ ᱡᱟᱹᱲᱤ ᱛᱮ ᱱᱟᱜᱟᱨᱮ ᱞᱚᱦᱚᱫᱟ, ᱡᱟᱦᱟᱸ ᱤᱫᱤ ᱠᱟᱛᱮ ᱢᱩᱢᱵᱟᱭ ᱨᱮᱱᱟᱜ ᱥᱮᱨᱢᱟᱠᱤᱭᱟᱹ ᱫᱟᱜ ᱫᱚ ᱒᱒᱐᱐ ᱢᱤᱞᱤᱢᱤᱴᱚᱨ ᱾ ᱱᱤᱛᱚᱜ ᱦᱟᱹᱵᱤᱡ ᱧᱮᱞ ᱞᱮᱠᱷᱟᱱ ᱑᱙᱙᱕ ᱥᱟᱞᱮ ᱨᱮ ᱡᱚᱛᱚ ᱠᱷᱚᱱ ᱵᱟᱹᱲᱛᱤᱭ ᱫᱟᱜ ᱞᱮᱜᱼᱟ, ᱡᱟᱦᱟᱸ ᱫᱚ ᱓᱔᱕᱒ ᱢᱤᱞᱤᱢᱤᱴᱚᱨ ᱾ ᱢᱩᱢᱵᱟᱭ ᱨᱮᱱᱟᱜ ᱡᱚᱛᱚ ᱠᱷᱚᱱ ᱰᱮᱦᱮᱨ ᱞᱚᱞᱥᱚᱝ ᱫᱚ ᱓᱘o ᱥᱮᱞᱥᱤᱭᱚᱥ ᱾
ᱢᱩᱢᱵᱟᱭ ᱩᱥᱩᱞ ᱱᱟᱭ ᱟᱠᱷᱲᱟ
ᱢᱩᱢᱵᱟᱭ ᱥᱴᱚᱠ ᱮᱠᱥᱪᱮᱸᱡᱽ ᱮᱥᱤᱭᱟ ᱨᱮᱱᱟᱜ ᱡᱚᱛᱚ ᱠᱷᱚᱱ ᱢᱟᱨᱮ ᱥᱴᱚᱠ ᱮᱠᱥᱪᱮᱸᱡᱽ
ᱵᱟᱸᱫᱽᱨᱟ-ᱵᱚᱨᱞᱤ ᱯᱚᱞ
ᱵᱨᱟᱵᱚᱬ ᱠᱷᱮᱞᱚᱸᱰ ᱰᱟᱹᱦᱤ
ᱴᱚᱠᱭᱚ (ᱡᱟᱯᱟᱱᱤᱡᱽ ᱯᱟᱹᱨᱥᱤ:東京, ᱨᱟᱹᱲ:tōkyō) ᱫᱚ ᱡᱟᱯᱟᱱ ᱨᱮᱱᱟᱜ ᱨᱟᱡᱽᱜᱟᱲ ᱟᱨ ᱡᱚᱛᱚ ᱠᱷᱚᱱ ᱢᱟᱨᱟᱝ ᱱᱟᱜᱟᱨ ᱠᱟᱱᱟ ᱾ ᱱᱚᱣᱟ ᱫᱚ ᱡᱮᱜᱮᱛ ᱨᱮᱱᱟᱜ ᱡᱚᱛᱚ ᱠᱷᱚᱱ ᱡᱟᱹᱥᱛᱤ ᱦᱚᱲ ᱠᱚ ᱵᱟᱥᱟᱜ ᱠᱟᱱ ᱛᱮᱭᱟᱜ ᱢᱟᱦᱟᱱᱟᱜᱟᱨ ᱠᱟᱱᱟ ᱾ ᱱᱚᱸᱰᱮ ᱫᱚ ᱡᱟᱯᱟᱱ ᱨᱤᱱᱤᱡ ᱥᱚᱨᱠᱟᱨ ᱟᱨ ᱥᱚᱢᱨᱟᱴ ᱠᱤᱱ ᱛᱟᱦᱮᱸᱱᱟ ᱾
ᱴᱚᱠᱭᱚ ᱫᱚ ᱯᱟᱹᱦᱤᱞ ᱮᱰᱚ ᱧᱩᱛᱩᱢ ᱛᱮ ᱠᱚ ᱵᱟᱰᱟᱭᱮᱫ ᱛᱟᱦᱮᱸᱫ, ᱡᱟᱦᱟᱸ ᱨᱮᱱᱟᱜ ᱢᱮᱱᱮᱛ ᱫᱚ  "ᱜᱟᱰᱟ ᱵᱚᱦᱚᱜ" ᱢᱮᱱᱛᱮ ᱵᱟᱰᱟᱭᱚᱜ-ᱟ ᱾ [᱑] ᱑᱘᱖᱘ ᱥᱟᱞᱮ ᱨᱮ ᱡᱚᱠᱷᱚᱱ  ᱱᱚᱣᱟ ᱫᱚ ᱢᱮᱡᱤ ᱨᱮᱱᱟᱜ ᱨᱟᱡᱽᱜᱟᱲ ᱞᱮᱠᱟᱛᱮ ᱵᱮᱨᱮᱫ ᱮᱱᱟ, ᱩᱱ ᱚᱠᱛᱚ ᱨᱮ ᱫᱚ "ᱴᱚᱠᱮᱭ" ᱠᱚ ᱢᱮᱛᱟᱜ ᱠᱟᱱ ᱛᱟᱦᱮᱸᱫ, ᱡᱟᱦᱟᱸ ᱫᱚ ᱪᱟᱭᱱᱤᱡᱽ ᱯᱟᱹᱨᱥᱤ ᱛᱮ "ᱴᱚᱠᱭᱚ" ᱢᱮᱱᱛᱮ ᱠᱚ ᱢᱮᱱᱛᱮ ᱠᱚ ᱨᱟᱹᱲ ᱮᱫ ᱛᱟᱦᱮᱸᱫ ᱾ ᱛᱤᱢᱤᱱ ᱜᱟᱱ ᱤᱝᱞᱤᱥ ᱵᱮᱣᱨᱟ ᱥᱟᱠᱟᱢ ᱨᱮ ᱱᱚᱣᱟ ᱨᱮᱱᱟᱜ ᱨᱟᱹᱲ ᱴᱚᱠᱮᱭ ᱢᱮᱱᱛᱮ ᱜᱮ ᱠᱚ ᱚᱞᱮᱫ ᱛᱟᱦᱮᱸᱫ, ᱢᱮᱱᱠᱷᱟᱱ ᱱᱤᱛᱚᱜ ᱫᱚ ᱚᱱᱟ ᱟᱹᱲᱟᱹ ᱟᱨ ᱵᱟᱝ ᱪᱚᱞᱚᱛ ᱚᱜ ᱠᱟᱱᱟ ᱾ [᱒] 
ᱥᱟᱴᱚ ᱱᱩᱵᱩᱦᱤᱨᱚᱭ ᱚᱞ ᱟᱠᱟᱫ ᱠᱩᱱᱰᱩ ᱦᱤᱥᱠᱩ(ᱡᱩᱢᱤᱫᱚᱜ ᱨᱮᱱᱟᱜ ᱩᱠᱩ ᱯᱚᱨᱛᱚᱱ) ᱯᱚᱛᱚᱵ ᱨᱮ ᱚᱞ ᱞᱮᱫ ᱛᱟᱦᱮᱸᱫ, ᱪᱤ ᱑᱘᱑᱓ ᱥᱟᱞᱮ ᱨᱮ ᱱᱚᱣᱟ ᱨᱮᱱᱟᱜ ᱧᱩᱛᱩᱢ ᱴᱚᱠᱭᱚ ᱫᱚᱦᱚᱭ ᱞᱟᱹᱜᱤᱫ ᱫᱟᱣ ᱧᱟᱢᱞᱮᱱᱟ ᱾
ᱴᱚᱠᱭᱚ ᱟᱰᱮ ᱯᱟᱥᱮ ᱠᱚᱨᱮ ᱟᱹᱰᱤ ᱟᱭᱢᱟ ᱴᱟᱹᱯᱩ ᱢᱮᱱᱟᱜ ᱟᱠᱟᱫᱟ, ᱚᱠᱟ ᱫᱚ ᱴᱚᱠᱭᱚ ᱛᱟᱞᱢᱟ ᱠᱷᱚᱱ ᱑,᱘᱘᱕ ᱠᱤᱞᱚ ᱢᱤᱴᱟᱨ (᱑,᱑᱕᱐ ᱢᱟᱭᱤᱞ) ᱴᱚᱴᱷᱟ ᱛᱮ ᱯᱟᱥᱱᱟᱣ ᱟᱠᱟᱱ|
ᱴᱚᱠᱭᱚ ᱫᱚ ᱢᱩᱬ ᱠᱷᱚᱱ ᱢᱤᱫ ᱦᱩᱰᱤᱧ ᱠᱮᱶᱴᱟ ᱟᱹᱛᱩ ᱛᱟᱦᱮᱸ ᱠᱟᱱᱟ, ᱡᱟᱦᱟᱸ ᱨᱮᱱᱟᱜ ᱧᱩᱛᱩᱢ ᱫᱚ ᱮᱰᱚ ᱛᱟᱦᱮᱸ ᱠᱟᱱᱟ ᱾ [᱓] ᱱᱚᱣᱟ ᱫᱚ ᱢᱟᱨᱮ "ᱢᱩᱥᱟᱥᱤ" ᱯᱤᱲ ᱨᱮᱱᱟᱜ ᱴᱷᱟᱶ ᱠᱟᱱ ᱛᱟᱦᱮᱸᱫ ᱾ 
ᱴᱚᱠᱭᱚ ᱨᱮ ᱟᱭᱢᱟ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱢᱟᱨᱟᱝ ᱡᱮᱜᱮᱛ ᱵᱤᱫᱟᱹᱜᱟᱲ ᱟᱨ ᱵᱮᱯᱟᱨ ᱵᱤᱨᱫᱟᱹᱜᱟᱲ ᱠᱚ ᱢᱮᱱᱟᱜ-ᱟ ᱾ ᱟᱭᱢᱟ ᱡᱟᱯᱟᱱ ᱟᱨ ᱯᱚᱨᱛᱩᱜᱤᱡᱽ ᱵᱤᱨᱫᱟᱹᱜᱟᱲ ᱴᱚᱠᱭᱚ ᱨᱮ ᱢᱮᱱᱟᱜ-ᱟ ᱾ ᱴᱚᱠᱭᱚ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱦᱤᱴᱚᱛᱚ ᱥᱩᱵᱷᱟᱥᱤ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱴᱚᱠᱭᱚ ᱤᱱᱥᱴᱤᱪᱩᱴ ᱚᱯᱷ ᱴᱮᱠᱱᱚᱞᱚᱡᱤ, ᱣᱟᱥᱮᱰᱟ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱴᱚᱠᱭᱚ ᱥᱟᱬᱮᱥ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱠᱮᱭᱩᱭᱚ 
ᱡᱮᱜᱮᱛ ᱵᱤᱨᱫᱟᱹᱜᱟᱲ ᱥᱟᱶᱛᱮ ᱟᱭᱢᱟ ᱢᱟᱨᱟᱝ ᱢᱟᱨᱟᱝ ᱡᱮᱜᱮᱛ ᱵᱩᱨᱫᱟᱹᱜᱟᱲ ᱢᱮᱱᱟᱜ-ᱟ ᱾ ᱚᱱᱟ ᱠᱚ ᱫᱚ ᱦᱩᱭᱩᱜ ᱠᱟᱱᱟ -
 
ᱱᱚᱸᱰᱮ ᱛᱤᱢᱤᱱ ᱜᱟᱱ ᱵᱷᱟᱹᱜᱤ ᱧᱩᱛᱩᱢᱟᱱ ᱡᱮᱜᱮᱛ ᱵᱤᱨᱫᱟᱹᱜᱟᱲ, ᱡᱟᱜᱟᱸ ᱠᱚᱨᱮ ᱟᱹᱰᱤ ᱱᱟᱯᱟᱭ ᱤᱝᱞᱤᱥ ᱟᱨ  ᱡᱟᱯᱟᱱᱤᱡᱽ ᱯᱟᱹᱨᱥᱤ ᱠᱚ ᱪᱮᱪᱮᱫ-ᱟ ᱾ ᱚᱱᱟ ᱠᱚᱫᱚ ᱦᱩᱭᱩᱜ ᱠᱟᱱᱟ -:
ᱴᱚᱠᱤᱭᱚ ᱫᱚ  ᱡᱩᱢᱤᱫ ᱡᱟᱹᱛᱩᱭᱟᱹᱨᱤ ᱡᱮᱜᱮᱛ ᱵᱤᱨᱫᱟᱹᱜᱟᱲ (United Nations University) ᱨᱮᱱᱟᱜ ᱢᱩᱬᱩᱛ ᱜᱷᱟᱨᱚᱡᱽ ᱦᱚᱸ ᱢᱮᱱᱟᱜ-ᱟ ᱾
ᱜᱟᱝᱱᱟᱹᱭ ᱥᱤᱧᱚᱛ ᱫᱤᱥᱚᱢ ᱟᱨ ᱵᱟᱝᱞᱟᱫᱮᱥᱚᱢ ᱛᱟᱞᱟ ᱛᱮ ᱞᱤᱝᱜᱤᱱ ᱠᱟᱱ ᱢᱤᱫᱴᱟᱹᱝ ᱡᱮᱜᱮᱫ ᱡᱟᱠᱟᱛ ᱜᱟᱰᱟ ᱠᱟᱱᱟ ᱾ ᱱᱚᱶᱟ ᱜᱟᱰᱟ ᱫᱚ ᱥᱤᱧᱚᱛ ᱫᱤᱥᱣᱟᱹᱨᱟᱡᱽ ᱨᱮᱭᱟᱜ ᱡᱟᱹᱛᱨᱤᱭᱟᱹ ᱜᱟᱰᱟ ᱠᱟᱱᱟ ᱾ ᱜᱟᱝᱱᱟᱹᱭ ᱨᱮᱱᱟᱜ ᱡᱮᱞᱮᱧ ᱫᱚ  ᱒,᱕᱒᱕ ᱠᱤᱞᱚ ᱢᱤᱴᱟᱨ ᱠᱟᱱᱟ ᱾ ᱵᱷᱩᱢᱵᱩᱠᱚᱜ ᱴᱷᱟᱶ ᱯᱟᱪᱷᱮ ᱦᱤᱢᱟᱞᱚᱭ ᱨᱮᱨᱟᱜ ᱥᱤᱧᱚᱛ ᱫᱤᱥᱚᱢ ᱨᱮᱭᱟᱜ ᱩᱛᱛᱚᱨᱟᱠᱷᱚᱱᱰᱚ ᱯᱚᱱᱚᱛ ᱠᱟᱱᱟ ᱾ ᱮᱛᱚᱢ ᱟᱨ ᱥᱟᱢᱟᱝ ᱜᱟᱝᱱᱟᱹᱭ ᱵᱮᱰᱟ ᱴᱚᱴᱷᱟ ᱪᱮᱛᱟᱱ ᱛᱮ ᱟᱹᱛᱩᱱ ᱠᱟᱛᱮ ᱵᱚᱝᱜᱚᱯᱚ ᱫᱚᱨᱭᱟ ᱨᱮ ᱢᱤᱞᱟᱹᱣ ᱟᱠᱟᱱᱟ ᱾ ᱱᱚᱶᱟ ᱫᱚ ᱡᱮᱜᱮᱫ ᱨᱮᱭᱟᱜ ᱡᱚᱛᱚ ᱠᱷᱚᱱ ᱵᱟᱹᱲᱛᱤ ᱦᱚᱲ ᱵᱟᱥᱟ ᱟᱡᱟᱱᱟ ᱜᱟᱰᱟ ᱵᱮᱰᱟ ᱠᱟᱱᱟ ᱾
ᱯᱨᱚᱥᱟᱱᱛ ᱢᱟᱦᱟᱫᱚᱨᱭᱟ ᱫᱚ ᱡᱚᱛᱚ ᱠᱷᱚᱱ ᱢᱟᱨᱟᱝ ᱟᱨ ᱜᱟᱹᱦᱤᱨ ᱢᱟᱦᱟᱫᱚᱨᱭᱟ ᱠᱟᱱᱟ ᱾ ᱱᱚᱶᱟ ᱨᱮᱭᱟᱜ ᱮᱛᱚᱢ ᱨᱮᱫᱚ ᱟᱨᱠᱴᱤᱠ ᱢᱟᱦᱟᱫᱚᱨᱭᱟ, ᱥᱟᱢᱟᱝ ᱨᱮᱫᱚ ᱟᱢᱮᱨᱤᱠᱟ, ᱯᱟᱪᱮ ᱨᱮᱫᱚ ᱮᱥᱤᱭᱟ ᱟᱨ ᱚᱥᱴᱨᱮᱞᱤᱭᱟ ᱢᱟᱦᱟᱫᱮᱥ ᱢᱮᱱᱟᱜᱼᱟ ᱾ ᱱᱚᱶᱟ ᱨᱮᱭᱟᱜ ᱮᱨᱤᱭᱟ ᱫᱚ ᱑᱖᱕,᱒᱕᱐,᱐᱐᱐ ᱫᱚᱦᱲᱟ ᱠᱤᱞᱚᱢᱤᱴᱚᱨ ᱾ ᱟᱡᱟᱜ ᱦᱚᱲᱢᱚ ᱨᱮ ᱡᱮᱜᱮᱛ ᱨᱮᱭᱟᱜ ᱔᱖% ᱫᱟᱜ ᱢᱮᱱᱟᱜᱼᱟ ᱾ ᱱᱚᱶᱟ ᱨᱮᱭᱟᱜ ᱦᱟᱨᱟᱦᱟᱹᱨᱤ ᱜᱟᱹᱦᱤᱨ ᱫᱚ ᱔᱒᱘᱐ ᱢᱤᱴᱚᱨ (᱑᱔,᱐᱔᱐ ᱯᱷᱩᱴ) ᱾ ᱱᱚᱶᱟ ᱨᱮᱭᱟᱜ ᱡᱚᱛᱚ ᱠᱷᱚᱱ ᱜᱟᱹᱦᱤᱨ ᱡᱟᱜᱟ ᱫᱚ ᱢᱟᱨᱤᱭᱟᱱᱟ ᱱᱟᱞᱟ ᱯᱟᱪᱮ ᱠᱚᱧᱮ ᱥᱮᱦᱮᱫ ᱨᱮ ᱢᱮᱱᱟᱜᱼᱟ ᱾ ᱱᱚᱰᱮ ᱫᱚ ᱑᱐,᱙᱑᱑ ᱢᱤᱴᱚᱨ (᱓᱕,᱗᱙᱗ ᱯᱷᱩᱴ) ᱜᱟᱹᱦᱤᱨᱟ ᱾
ᱱᱚᱶᱟ ᱢᱟᱦᱟᱫᱚᱨᱭᱟ ᱮᱥᱤᱭᱟ ᱟᱨ ᱚᱥᱴᱨᱮᱞᱤᱭᱟ ᱟᱢᱮᱨᱤᱠᱟ ᱠᱷᱚᱱ ᱮ ᱵᱷᱮᱜᱟᱨᱮᱜᱼᱟ ᱾ ᱱᱚᱶᱟ ᱫᱚ ᱠᱚᱧᱮ ᱨᱮᱭᱟᱜ ᱟᱱᱴᱟᱨᱠᱚᱴᱤᱠᱟ ᱠᱷᱚᱱ ᱮᱛᱚᱢ ᱨᱮᱭᱟᱜ ᱟᱨᱠᱴᱤᱠ ᱦᱟᱹᱵᱤᱡ ᱯᱟᱥᱱᱟᱣ ᱟᱠᱟᱱᱟ ᱾
ᱚᱥᱴᱨᱮᱞᱤᱭᱟ, ᱠᱮᱢᱵᱳᱰᱤᱭᱟ, ᱠᱟᱱᱟᱰᱟ, ᱪᱤᱞᱤ, ᱪᱤᱱ, ᱠᱚᱞᱚᱢᱵᱤᱭᱟ, ᱠᱚᱥᱴᱟ ᱨᱤᱠᱟ, ᱯᱷᱤᱡᱤ, ᱦᱚᱱᱰᱩᱨᱟᱥ, ᱤᱱᱫᱳᱱᱮᱥᱤᱭᱟ, ᱡᱟᱯᱟᱱ, ᱮᱛᱚᱢ ᱠᱳᱨᱤᱭᱟ, ᱠᱚᱧᱮ ᱠᱳᱨᱤᱭᱟ, ᱢᱟᱞᱮᱥᱤᱭᱟ, ᱢᱟᱨᱥᱟᱞ ᱫᱤᱯ, ᱢᱮᱠᱥᱤᱠᱳ, ᱱᱤᱣᱡᱤᱞᱟᱸᱰ, ᱯᱚᱯᱩᱣᱟ ᱱᱤᱣ ᱜᱤᱱᱤ, ᱯᱷᱤᱞᱤᱯᱟᱭᱤᱱ, ᱯᱮᱨᱩ, ᱨᱟᱥᱤᱭᱟ, ᱥᱤᱝᱜᱟᱯᱩᱨ, ᱛᱟᱭᱣᱟᱱ, ᱛᱷᱟᱭᱞᱮᱱᱰ, ᱵᱷᱤᱭᱮᱛᱱᱟᱢ᱾
ᱱᱚᱶᱟ ᱢᱟᱦᱟᱫᱚᱨᱭᱟ ᱨᱮ ᱒᱕,᱐᱐᱐ ᱜᱟᱱ ᱫᱤᱯ ᱢᱮᱱᱟᱜ-ᱟ᱾ ᱚᱱᱟ ᱠᱷᱚᱱ ᱢᱩᱨᱩᱛ ᱫᱤᱯ ᱠᱚᱫᱚ ᱦᱩᱭᱩᱜ ᱠᱟᱱᱟ- ᱢᱟᱨᱟᱭᱱᱟ ᱫᱤᱯ, ᱠᱟᱨᱚᱞᱟᱭᱤᱱ ᱫᱤᱯ, ᱢᱟᱨᱥᱟᱞ ᱫᱤᱯ, ᱥᱚᱞᱚᱢᱮᱱ ᱫᱤᱯ, ᱠᱩᱠ ᱫᱤᱯ, ᱤᱥᱴᱚᱨ ᱫᱤᱯ, ᱮᱢᱟᱱ᱾
ᱱᱚᱶᱟ ᱢᱟᱦᱟᱫᱚᱨᱭᱟ ᱫᱷᱟᱨᱮ ᱨᱮ ᱢᱮᱱᱟᱜ ᱢᱩᱬ ᱡᱟᱦᱟᱡᱽ ᱜᱷᱟᱴ ᱨᱮᱭᱟᱜ ᱧᱩᱛᱩᱢ ᱠᱚᱫᱚ-   
ᱞᱚᱥ ᱮᱧᱡᱮᱞᱥ, ᱚᱠᱞᱟᱸᱰ, ᱥᱟᱱᱰᱤᱭᱟᱜᱚ, ᱥᱟᱱᱯᱷᱨᱟᱱᱥᱤᱥᱠᱚ, ᱵᱷᱟᱸᱠᱵᱷᱚᱨ, ᱵᱷᱤᱠᱴᱚᱨᱤᱭᱟ, ᱯᱤᱴᱥᱵᱚᱨᱜᱽ, ᱦᱚᱱᱚᱞᱩᱞᱩ, ᱢᱮᱞᱵᱚᱨᱱ, ᱣᱮᱞᱤᱝᱴᱚᱱ, ᱰᱟᱨᱣᱤᱱ, ᱱᱮᱞᱥᱚᱱ, ᱵᱮᱝᱠᱚᱠ, ᱢᱟᱱᱤᱞᱟ, ᱥᱤᱝᱜᱟᱯᱩᱨ, ᱦᱚᱝᱠᱚᱝ, ᱳᱥᱟᱠᱟ, ᱥᱟᱝᱜᱷᱟᱭ, ᱛᱟᱭᱯᱮᱤ, ᱴᱚᱠᱭᱚ ᱾
1ᱹ http://www.epic.noaa.gov/epic/ewb/
2ᱹ https://web.archive.org/web/20060211015453/http://dapper.pmel.noaa.gov/dchart/
3ᱹ https://web.archive.org/web/20060210183949/http://floats.pmel.noaa.gov/floats/
4ᱹ https://en.wikipedia.org/wiki/Pacific_Ocean#/media
ᱥᱟᱦᱟᱨᱟ ᱥᱮ ᱥᱟᱦᱟᱨᱟ ᱦᱟᱦᱟᱝᱠᱟᱨ (ᱜᱤᱛᱤᱞ ᱫᱷᱟᱹᱨᱛᱤ) ᱫᱚ ᱫᱷᱟᱹᱨᱛᱤ ᱨᱮᱱᱟᱜ ᱢᱟᱨᱟᱝ ᱩᱛᱟᱹᱨ ᱜᱤᱛᱤᱞ ᱫᱷᱟᱹᱨᱛᱤ ᱥᱮ ᱢᱚᱨᱩᱵᱷᱩᱢᱤ ᱠᱟᱱᱟ ᱱᱤᱭᱟᱹ᱾ ᱱᱤᱭᱟᱹ ᱫᱚ ᱢᱮᱱᱟᱜᱼᱟ ᱟᱯᱷᱨᱤᱠᱟ ᱢᱚᱦᱟᱫᱮᱥ ᱨᱮ᱾ ᱥᱟᱦᱟᱨᱟ ᱫᱚ ᱟᱨᱵᱤ ᱟᱹᱲᱟᱹ ᱠᱷᱚᱱ ᱦᱮᱡ ᱟᱠᱟᱱᱟ᱾ ᱥᱟᱦᱟᱨᱟ ᱫᱚ ᱙᱐,᱐᱐,᱐᱐,᱐᱐ ᱤᱥᱠᱩᱭᱟᱨ ᱠᱤᱞᱳᱢᱤᱴᱟᱨ ᱵᱮᱲᱦᱟᱭ ᱛᱮ ᱢᱮᱱᱟᱜᱼᱟ᱾ ᱚᱸᱰᱮ ᱢᱟᱱᱣᱟ ᱒᱐,᱐᱐,᱐᱐,᱐᱐ ᱠᱷᱚᱱ ᱰᱷᱤᱨ ᱫᱚ ᱵᱟᱹᱱᱩᱜ ᱠᱚᱣᱟ᱾ ᱵᱩᱨᱩ, ᱢᱟᱞᱵᱷᱩᱢᱤ, ᱜᱤᱛᱤᱞ, ᱵᱟᱝ ᱟᱵᱟᱫᱚᱜ ᱡᱚᱢᱤ ᱟᱨ ᱛᱷᱚᱲᱟ ᱫᱟᱨᱮ ᱠᱚ ᱦᱚᱸ ᱢᱮᱱᱟᱜᱼᱟ᱾ ᱫᱟᱜ ᱫᱚ ᱠᱩᱧ ᱠᱷᱚᱱ ᱜᱮ ᱧᱟᱢᱚᱜᱼᱟ᱾ᱢᱤᱥᱳᱨ, ᱢᱚᱨᱚᱠᱠᱳ, ᱟᱞᱡᱮᱨᱤᱭᱟ, ᱛᱤᱣᱱᱤᱥᱤᱭᱟ, ᱞᱤᱵᱤᱭᱟ, ᱪᱟᱸᱫᱽ, ᱥᱩᱫᱟᱱ, ᱱᱟᱤᱡᱟᱨ, ᱢᱟᱞᱤ ᱱᱤᱭᱟᱹ ᱠᱚ ᱫᱤᱥᱟᱹᱢ ᱨᱮ ᱥᱟᱦᱟᱨᱟ ᱫᱚ ᱯᱟᱥᱱᱟᱣ ᱟᱠᱟᱱᱟ। ᱱᱚᱣᱟ ᱥᱟᱦᱟᱨᱟ ᱦᱟᱦᱟᱝᱠᱟᱨ ᱫᱚ ᱙ ᱱᱤᱡᱩᱛ ᱪᱟᱹᱣᱠᱟᱹ ᱠᱤᱞᱚ ᱢᱤᱴᱟᱨ (᱓,᱕᱐᱐,᱐᱐᱐ ᱪᱟᱹᱣᱠᱟᱹ ᱢᱟᱭᱤᱞ) ᱡᱟᱭᱜᱟ ᱛᱮ ᱴᱚᱯᱟᱨ ᱮᱥᱮᱫ ᱟᱠᱟᱱᱟ, ᱚᱠᱟ ᱫᱚ ᱟᱯᱷᱨᱤᱠᱟ ᱢᱟᱨᱟᱝ ᱫᱤᱥᱚᱢ ᱨᱮᱭᱟᱜ ᱥᱟᱭ ᱠᱟᱲᱟ ᱓᱒% ᱦᱤᱸᱥ ᱴᱚᱴᱷᱟᱭ ᱴᱚᱯᱟᱨ ᱟᱠᱟᱫ| ᱥᱮᱨᱢᱟ ᱨᱮ ᱒᱕ ᱢᱤᱞᱤ ᱢᱤᱨᱟᱨ ᱠᱷᱚᱱ ᱠᱚᱢ ᱫᱟᱜ ᱧᱩᱨᱩᱜ ᱡᱚᱛᱚ ᱴᱚᱴᱷᱟ ᱜᱮ ᱱᱤᱭᱟ ᱥᱟᱦᱟᱨᱟ ᱦᱟᱦᱝᱠᱟᱨ ᱨᱮ ᱥᱮᱞᱮᱫ ᱞᱮᱱᱠᱷᱟᱱ, ᱥᱟᱦᱟᱨᱟ ᱨᱮᱭᱟᱜ ᱴᱚᱴᱷᱟ ᱫᱚ ᱑᱑ ᱱᱤᱡᱩᱛ ᱪᱟᱹᱣᱠᱟᱹ ᱠᱤᱞᱚ ᱢᱤᱴᱟᱨ (᱔,᱒᱐᱐,᱐᱐᱐ ᱪᱟᱹᱣᱠᱟᱹ ᱢᱟᱭᱤᱞ) ᱦᱩᱭᱩᱜ-ᱟ| ᱱᱚᱣᱟ ᱫᱚ ᱟᱯᱷᱨᱤᱠᱟ ᱢᱟᱨᱟᱝ ᱫᱤᱥᱚᱢ ᱨᱮᱭᱟᱜ ᱯᱮᱭᱟ ᱢᱟᱨᱟᱝ ᱚᱴᱸᱚᱛ ᱦᱟᱯᱟᱴᱤᱧ ᱠᱷᱚᱱᱰ ᱨᱮᱭᱟᱜ ᱢᱤᱫ ᱢᱟᱨᱟᱝ ᱦᱤᱸᱥ ᱠᱟᱱᱟ| 
ᱥᱟᱦᱟᱨᱟ ᱨᱮᱱᱟᱜ ᱞᱤᱵᱤᱭᱟ ᱟᱨ ᱟᱞᱡᱮᱨᱤᱭᱟ ᱨᱮ ᱟᱭᱢᱟ ᱥᱩᱱᱩᱢ ᱟᱨ ᱱᱮᱪᱟᱨᱟᱞ ᱜᱮᱥ ᱧᱟᱢᱚᱜᱼᱟ᱾ ᱚᱱᱟ ᱵᱟᱨᱦᱮ ᱨᱮᱦᱚᱸ ᱱᱚᱸᱰᱮ ᱛᱟᱢᱟ, ᱢᱮᱲᱦᱮᱫ, ᱯᱷᱚᱥᱯᱷᱮᱴ ᱮᱢᱟᱱ ᱢᱤᱱᱟᱨᱮᱞ (minerals) ᱢᱮᱱᱟᱜᱼᱟ᱾
ᱚᱸᱰᱮ ᱱᱟᱜ ᱦᱚᱭ ᱫᱚ ᱟᱹᱰᱤ ᱞᱚᱞᱚ ᱟᱨ ᱦᱟᱣᱮᱛ ᱜᱮᱭᱟ᱾ ᱢᱤᱫ ᱥᱮᱨᱢᱟ ᱨᱮ ᱮᱵᱷᱟᱨᱮᱡ ᱫᱟᱜ ᱦᱩᱭᱩᱜᱼᱟ ᱒᱐ ᱥᱮᱱᱴᱤᱢᱤᱴᱟᱨ ᱠᱷᱚᱱ ᱛᱷᱚᱲᱟ᱾ ᱫᱤᱱ ᱨᱮ ᱫᱚ ᱟᱹᱰᱤ ᱜᱟᱨᱢᱟᱣᱟ ᱟᱨ ᱧᱤᱫᱟᱹ ᱫᱚ ᱨᱟᱵᱟᱝᱟ᱾ ᱚᱠᱟ ᱠᱚ ᱚᱠᱛᱮ ᱫᱚ ᱵᱩᱨᱩ ᱠᱚ ᱨᱮᱱᱟᱜ ᱟᱜᱟᱞ ᱨᱮ ᱵᱚᱨᱚᱯ ᱦᱚᱸ ᱡᱟᱣᱨᱟᱜ ᱜᱮᱭᱟ᱾ ᱨᱮᱭᱟᱲ ᱠᱷᱚᱱ ᱥᱤᱛᱩᱝ ᱪᱟᱸᱱᱫᱚ ᱨᱮ ᱫᱚ ᱴᱮᱢᱯᱟᱨᱮᱪᱟᱨ ᱑᱐ ᱰᱤᱜᱨᱤ ᱠᱷᱚᱱ ᱔᱓ ᱰᱤᱜᱨᱤ ᱫᱷᱟᱹᱵᱤᱡ ᱨᱟᱠᱟᱵ ᱯᱷᱮᱰᱚᱜᱼᱟ᱾
ᱰᱷᱤᱨ ᱵᱷᱟᱜ ᱜᱮ ᱫᱤᱥᱟᱹᱢ ᱫᱟᱲᱟᱱ ᱦᱚᱲ ᱠᱟᱱᱟ ᱠᱚ᱾ ᱩᱱᱠᱩ ᱫᱚ ᱢᱮᱨᱚᱢ, ᱵᱷᱤᱰᱤ, ᱟᱨ ᱩᱴ ᱠᱚ ᱟᱹᱥᱩᱞ ᱠᱚᱣᱟ ᱟᱨ ᱫᱟᱜ ᱨᱮᱱᱟᱜ ᱥᱮᱱᱫᱽᱨᱟ ᱨᱮ ᱠᱚ ᱫᱟᱲᱟᱱᱟ᱾
ᱜᱤᱛᱤᱞ ᱫᱷᱟᱹᱨᱛᱤ ᱥᱟᱦᱟᱨᱟ ᱨᱮ ᱠᱟᱹᱴᱤᱡ ᱫᱟᱨᱮ, ᱜᱷᱟᱸᱥ ᱟᱨ ᱱᱟᱹᱲᱤ ᱠᱚ ᱢᱮᱱᱟᱜᱼᱟ᱾ ᱫᱟᱜ ᱧᱟᱢ ᱞᱟᱹᱜᱤᱫ ᱛᱮ ᱚᱸᱰᱮᱱᱟᱜ ᱫᱟᱨᱮ ᱠᱚ ᱨᱮᱱᱟᱜ ᱨᱮᱦᱮᱫ ᱫᱚ ᱦᱟᱥᱟ ᱞᱟᱛᱟᱨ ᱟᱹᱰᱤ ᱜᱟᱹᱦᱤᱨ ᱪᱟᱞᱟᱣ ᱟᱠᱟᱱᱟ᱾ ᱟᱭᱢᱟ ᱚᱠᱛᱮ ᱦᱚᱭ ᱨᱮᱱᱟᱜ ᱫᱟᱜ ᱥᱟᱠᱟᱢ ᱛᱮ ᱫᱟᱨᱮ ᱫᱚ ᱠᱚ ᱦᱟᱛᱟᱣᱟ᱾
ᱵᱤᱧ, ᱠᱟᱠᱲᱟ, ᱠᱷᱤᱸᱠᱲᱤ ᱞᱮᱠᱟᱱ ᱟᱭᱢᱟ ᱡᱤᱵᱽ ᱡᱤᱭᱟᱹᱞᱤ ᱠᱚ ᱢᱮᱱᱟᱜ ᱠᱚᱣᱟ᱾ ᱫᱤᱥᱟᱹᱢ ᱫᱟᱲᱟᱱ ᱦᱚᱲ ᱟᱨ ᱵᱮᱯᱟᱨᱤ ᱠᱚ ᱫᱚ ᱩᱴ ᱛᱮ ᱡᱤᱱᱤᱥ ᱠᱚ ᱠᱚ ᱤᱫᱤ ᱟᱹᱜᱩᱭᱟ᱾ ᱗᱐ ᱞᱮᱠᱟᱱ ᱛᱚᱣᱟ ᱧᱩᱣᱟᱱ (স্তন্যপায়ী), ᱙᱐ ᱞᱮᱠᱟᱱ ᱪᱮᱬᱮ, ᱑᱐᱐ ᱞᱮᱠᱟᱱ ᱛᱟᱵᱮᱨ ᱪᱟᱞᱟᱜ ᱡᱤᱭᱟᱹᱞᱤ (সরীসৃপ) ᱠᱚ ᱟᱨ ᱛᱷᱚᱲᱟ ᱛᱤᱡᱩ ᱞᱮᱠᱟᱱ ᱠᱚ ᱦᱚᱸ ᱢᱮᱱᱟᱜ ᱠᱚᱣᱟ᱾
᱑᱐,᱐᱐ ᱥᱮᱨᱢᱟ ᱞᱟᱦᱟ ᱨᱮ ᱥᱟᱦᱟᱨᱟ ᱨᱮᱱᱟᱜ ᱦᱚᱭ ᱨᱮ ᱫᱟᱜ ᱟᱨ ᱨᱮᱭᱟᱲ ᱛᱟᱦᱮ ᱠᱟᱱᱟ᱾ ᱢᱤᱫ ᱵᱟᱨ ᱞᱮᱠ (lake) ᱟᱨ ᱠᱟᱹᱴᱤᱡ ᱠᱷᱟᱹᱲᱤ ᱦᱚᱸ ᱢᱮᱟᱜ ᱢᱮᱱᱛᱮ ᱵᱟᱰᱟᱭ ᱟᱠᱟᱱᱟ᱾ ᱧᱮᱛᱚᱜ ᱥᱟᱦᱟ ᱨᱮᱱᱟᱜ ᱟᱭᱢᱟ ᱵᱩᱨᱩ ᱫᱟᱸᱫᱮᱨ ᱠᱚ ᱨᱮ ᱢᱟᱱᱣᱟ ᱠᱚᱣᱟᱜ ᱯᱟᱧᱡᱟ ᱟᱨ ᱩᱱᱠᱩᱣᱟᱜ ᱵᱮᱣᱦᱟᱨ ᱡᱤᱱᱤᱥ ᱠᱚ ᱧᱟᱢ ᱟᱠᱟᱱᱟ᱾ ᱚᱠᱟ ᱧᱮᱞ ᱛᱮ ᱵᱩᱡᱽᱦᱟᱹᱜᱼᱟ ᱚᱸᱰᱮ ᱥᱮᱫᱟᱭ ᱫᱟᱜ ᱧᱟᱢᱚᱜ ᱠᱟᱱ ᱛᱟᱦᱮᱱᱟ᱾ ᱱᱚᱛᱮ ᱦᱟᱹᱛᱤ, ᱡᱤᱨᱟᱯᱷ ᱟᱨ ᱮᱴᱟᱜ ᱡᱟᱱᱣᱟᱨ ᱠᱚ ᱦᱚᱸ ᱠᱚ ᱛᱟᱦᱮ ᱠᱟᱱᱟ᱾
