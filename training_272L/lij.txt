Virgìlio (in latìn: Publius Vergilius Maro; Andes, Màntova 70 a.C. - Brindisi 19 a.C.) o l'é stæto 'n poêta latìn, outô de træ grénde òpie: l'Enéide, e Georgiche e-e Bucoliche.
Virgìlio o l'é nasciûo into 70 a.C. ad Andes, a Màntova, da 'na famìggia de agricoltoî benestànti de ascendénsa etrùsca, raxón pe-a quæ o l'é stæto ànche definîo vates Etruscus[1] e-o seu cognómme o l'é pròpio træto da-a pòula etrùsca maru "pretô urbâno", a quæ a l'indicàva 'n tîpo de magistratûa.
O fa i prìmmi stùddi da zoêno a Cremónn-a, pöi o stùdia retòrica a Milàn e a-a fìn eloquénsa a Rómma. Dòppo a batàggia de Filippi (42 a.C.) a famìggia de Virgìlio a pèrde tantìscime propiêtæ a Màntova, cosci o se trasferìsce a Nàpoli, dôve o frequénta a schêua epicurêa e-o l'incóntra ànche o poêta Òràçio.
Tra-o 42 e-o 39 a.C. Virgìlio o compónn-e e Bucoliche, gràçie a-e quæ o l'é introdûto into cìrcolo de Mecenate e a-a córte de l'inperatô Òtaviàn Ougùsto. Virgìlio o s'amoutìsce into seu viâgio in Grêcia e-o mêue a Brindisi into 19 a.C., pöco dòppo avéi òrdinòu de bruxâ o seu poêma perché non finîo.
Altri progetti
Édith Piaf (Édith Giovanna Gassion), (Pariggi 19 dexénbre 1915 - Grasse, 10 òtôbre 1963), a l'é stæta unn-a cantoutôa françéize.
A l'é stæta amîga de personalitæ da  coltûa e de l'àrte, còmme Raymond Asso, Michel Emer, Paul Meurisse, Jean Cocteau, Norbert Glanzberg, Yves Montand, Charles Aznavour, Georges Moustaki. Into 1944 Edith a s'êa inamoâ de Yves Montand.
James Cook (Marton, North Yorkshire, 27 ottobre 1728 - Hawaii, 14 frevâ 1779]), o l'è stæto 'n navegatô, esploratô e cartografo ingleise.
Dæti personâli
Âtre informaçioìn
O l'ha fæto tréi viagi attraverso l'Oçeano Paciffigo, dûrante i quæ o l'ha descrîto con preçixon de gren àree, e tante ìsoe e coste son stæte docûmentæ pe-a primma vòtta in cârte ouropee.
I sêu sûccesci ciû notevoli son stæti a scoverta e o reciammo pe-a Gran Bretagna da costa orientâ d'Oustralia, a scoverta ouropea de ìsoe Hawaii e a çirconnavigassion de Terranova e Neuva Zelanda.
Gottfried Wilhelm von Leibniz (Lipsia, 1 luggio 1646 – Hannover, 14 novembre 1716) o l'è stæto un filòsofo, sciensâ, matematico e glottoteta, diplomatego, bibliotecâ e avvocato tedesco.
Confucio (cineize: 孔子, pinyin: Kǒng zǐ; Wade-Giles: K'ung-tzu) (551 a.C. – 479 a.C.) o l'è stæto 'n filòsofo, educatô e fundatô do Confucianêximo (Rújiā 儒家) cineize.
Karl Marx - Filòsofo (Treviri 1818 - Londra 1883).
De genitoî ebrei, o Marx o riçevette, specie da-a moæ, una educaçion liberale e illuminista: o frequentò o Liceo di Treviri, dove o compì i studdi meddi, e o s'iscrisse quindi a l'universcitæ.
O l'à elaboròu a teoria do plusvalô, ch'á l'è, segondo Lenin, a prîa angolâre da seu teoria economica.
Lusciandro III re de Macedonia dîto Magno (gr. Ἀλέξανδρος ὀ Μέγας; lat. Alexander Magnus), Pella 356 - Babilonia 323 a.C.), figgio de Feipo II de Macedonia, o fondatô da potença macedone, e de Olimpiade, figgia de Neottolemo re d'Epiro. 
Uña de maggioî figue da stoia, o dominò a Grecia, chiña da civiltæ occidentâ, e o fu abile stratega e conquistatô. Denominao "Magno" in conseguença di so trionfi, Lusciandro o fu l'incarnaçion de l'eroe temeraio, morto a-o curmine da so gloia poco ciu che trentenne e intrao subbito inta lezendia. L'immenso impeo da lê edificao, partindo da-a Macedonia e da-a Grecia, o zonse a abbraççâ l'Egitto in Africa e in Axia scin a-o sciumme Indo: in tâ moddo se creon di nœuvi ligammi tra i popoli soggetti e se intenscificon i contatti tra curtue e civiltæ diverse, estendendo enormemente l'influença da civiltæ grega.
Da-o 343 o l'ebbe a meistro Aristotele; a soli sezz'anni, mentre o poæ o se recava a assediâ Bizançio, o l'ebbe a reggença in Macedonia; o se distinse da pœu inta battaggia de Cheronea (338). quande o Feipo II o fu assascinao (336), o l'asceize a-o trono tra difficortæ d'ogni genere, a l'interno e a l'esterno. Ma Lusciandro o seppe arecœugge subito o favô de Antipatro e Parmenion, i doi moei generæ, e de tutti i zoeni macedoni. Inta Grecia o feççe cessâ e velleitæ de ribellion di Teben e di Atenieixi e a Corinto o se feççe confermâ da-a liga ellenica comandante da spediçion za progettâ da Feipo contro a Perscia. Vottose quindi contro i nemighi interni, o se desbaraççò, faxendoli tutti amaççâ, de Attalo e de quelli che poeivan rivendicâ di diritti a-o trono. O se voze' alloa contro i popoli vexin: o sottomisse i Triballi e o sconfisse o prinçipe illiigo Clito; o destrusse Tebe in rivotta pe a fasa notiçia che o Lusciandro o foise morto. 
Deliviaose coscì da-i nemighi interni e esterni, o Lusciandro, in attuaçion a-o progetto paterno, o mosse guæra a-a Perscia. Inta primmaveia do 334 o passò l'Ellesponto con un esercito de circa 40.000 ommi tra i quæ 5000 cavaggei; scarsci ean i alliæ greghi mentre unicamente grega a l'ea a flotta de 160 nave. O sbarco o l'avvègne façilmente e o Lusciandro o mosse l'esercito longo a costa; un scontro in sce-o sciumme Granico o fu nettamente favoeive a-i Macedoni. L'Axia Menô a caze' alloa quæxi sença resciste, l'oppoxiçion de Mileto e de Alicarnasso a receize di longhi asseddi ma a-a fin queste ciaççeforte persiañe cedettan, lasciando Lusciandro patron de tutta a Caia.
Poeuscia o re passò inta Liçia e inta Panflia e, a traverso a Pixidia, o razonse Gordio inta Frixa; con de nœuve forçe portæghe da Parmenion, a traverso a Paflagonia e a Cappadocia, o chinò in Çiliçia e o zonse, sença incontrâ rescistença, a Tarso dove o se ammaotì gravemente e o fu pe moî. Inti presci, a-e porte sciriache, o Daio o l'aveiva fra tanto preparao a rescistença: lasciao passâ Lusciandro e arrivaoghe a l'improvista de de rê da-e pendixe do monte Aman, o çercò de serrâlo inte una morsa tra i monti e o mâ. A battaggia de Isso che ne seguì (nov. 333) a fu un'âtra gran vittoia de Lusciandro; aoa, sci ben ch'o poese impadronîse de regioin interne de l'Axia, o prefeì assoggettâ e regioin costee pe levâ a-o nemigo e so base navæ. O s'impadronì sença lotta de Aado, Bibblo, Scidon; longhi meixi ghe vosse invece pe espugnâ Tio e da pœu de Gazza. Doppo fu façiliscima a conquista de l'Egitto che mâ sopportava a dominaçion persciaña. Inte l'uverno 332-31 o Lusciandro o fondò Lusciandria inta region do Delta, de li o se spinse scin a l'oaxi de Sciva a venerâ o dio Ammon.
Assostaose a Menfi pe riorganizzâ l'Egitto, o tornò in te l'Axia pe a conquista definitiva da Perscia: o l'avançò indisturbao scin a l'Eüfratte e a-o Tigri, o se scontrò co-e forçe de Daio o 1° ott. 331 presso Gaogamela e e sconfisse definitivamente. Occupâ Babilonia e da pœu Susa, o Lusciandro o passò inta Perscide vea e propria e, impadroniose de Perseppoli, o cattuò i immensci tesoi da corte e o destrusse o famoso palaççio di re de Perscia. Padron ormai de tutto o regno perscian, o Lusciandro o ne conservò a divixon in satrapie a-a quæ testa o pose di ófiçiæ macedoni, ossæ di prinçipi indigeni ascistii però da di generæ macedoni; i tributi reston immutæ, pe i indigeni, mentre e çittæ greghe ne fun esentæ. Un tentativo do generâ Memnon de sollevâ a Grecia contra i Macedoni o fallì co-a morte de lê, comme pù fallì a Megalopoli un'insurreçion guidâ da-o re spartan Agidde III ch'o ghe perse a vitta (331). Inte l'aotunno do 330, o macontento di vegi Macedoni pe e forme sempre ciu orientæ do çeimoniâ preteiso da Lusciandro o sfoxò in te una conzua: ghe fun implicæ, corpeivi ò no, Parmenion e so figgio Filotta, che fun amaççæ pe orde do re.
De di âtri incidenti tra Lusciandro e i Macedoni fun vittime ciu tardi Clio e o storico Callistene ch'o l'ea a-o seguito da spediçion. Lusciandro o vosse da pœu vendicâ Daio ch'o l'ea stæto amaççao da-o satrapo Besso: o l'inseguì Besso attraverso varie regioin, che man a man o sottometteiva, e razontolo, o-o feççe condannâ a morte da una corte persciaña. Quindi o l'assoggettò i Massageti e a Sogdiaña; inta primmaveia do 327 o allestì infin l'urtima spediçion, in India. O mosse con un esercito de circa 40.000 ommi e o vinse in battaggia o re Poro ch'o fu fæto prexonê in sce-e rive de l'Idaspe; o fondò e colonie de Buçefala e de Niçea. Da pœuscia o se spinse oltre pe razonze o mâ orientâ, ma l'oppoxiçion de l'esercito ormai stanco a-o costrinse a un longo e disastroso viægio de ritorno ch'o se concluse a Susa inta primmaveia do 324. Chì, pe favoî a fuxon tra vinçitoî e vinti e dâ a-o tempo mæximo un esempio (comme precedentemente o l'aveiva sposao Rossane, figgia de un prinçipe da Battriaña), o sposò Statira, figgia de Daio, e Parisatide, figgia de Artaserse III; chì ascì o razonsan de ambasciaje greghe aseguandolo ch'ean stæti esaodii i so dexidei circa a so divinizzaçion e o reciammo di esuli inte çittæ elleniche. Mentre o preparava una nœuva spediçion verso l'Arabia, o Lusciandro o se ammaotì in Babilonia e doppo dozze giorni o moì, o 13 zugno 323, a soli 33 anni e doppo 13 anni de regno. L'impreisa de Lusciandro a fu feconda, scin a-o de là do disegno mæximo de lê, de risurtæ grandioxi inta stoia da civiltæ umaña. Da-o sfacelo, façilmente prevedibile, do so impeo vègnan sciu de fæto quelli regni ellenisteghi che propagon a civiltæ grega tra e popolaçioin de l'Axia e contribuin a formâ quella unitæ curtuâ eüroaxiatica in sce-a quæ doveiva da pœu desgœuggise e frûtificâ o crestianeximo.
A figua de Lusciandro a se prestava mirabilmente a di amplificaçioin lezendiaie: queste, za presenti in te di œuvie no goæi posteioî a-a morte de lê, confluin ben fîto primma inte una specie de romanço epistolâ (molti frammenti in sce papio) e quindi in te 'na vitta romançâ de l'eroe fasamente attribuia a Callistene e traduta in latin da Giulio Valeio (sec. III) e da pœu da un Lion arçipræve (sec. X). Into Medioevo, oltre e verscioin latiñe do psœüdo-Callistene, di âtre fonti clasciche ascì son a-a base de l' Alexandreis do Guartê de Châtillon, mentre l'elemento deteiô da lezendia o l'è prevalente inte varie cançoin in sce Lusciandro, arcuñe de quæ costituiscian di incunaboli preçioxi de lengue romançe (sec. 12°): l'è particolarmente da ricordâ un poema in ciu de 20.000 dodecascillabi ch'o l'ebbe a aotoî Lambert le Tort, Alexandre de Bernay e di âtri. Inta lezendia medievâ, ricca de prodiggi, de faoe e de magie in gio a-a figua do Lusciandro tramutao in eroe cavaggesco, a lettiatua franco-provençâ a l'è in primma linia, ma ascì in Germania, in Spagna e âtrove a l'incontra largo favô e nomioxi vorgarizzatoî: i Nobili fæti de Lusciandro Magno son un'ottima prosa italiaña do XIV sec., basâ in sce-a verscion latiña de l'arçipræve Lion. Inte l'Oriente ascì, mentre no pâ che se conservesse goæi memoia da vea impreisa de Lusciandro, se diffuse strazordenaiamente a lezendia, movendo ascì chì da-o psœüdo-Callistene, a quæ verscion sciriaca (6° sec. d. C.?) a l'è a-a base de succescive verscioin e ramificaçioin. 
Se sviluppò particolarmente in Oriente a parte da lezendia relativa a-a desceisa de Lusciandro into mondo di morti a-a riçerca da vivagna da vitta, e quella da gran miagia da lê costruia pe resciste a l'invaxon de Gog e Magog (identificæ co-i Unni). Træti da lezendia s'incontran ascì inta lettiatua araba e specce into Coran, dove una votta Lusciandro o l'è stranamente confuso con Mosè: fonte arabe e no arabe confluiscian da pœu into Libbro di Re de Firdūsi (sec. X) e into Libbro de Lusciandro de di âtri inscigni poeti perscien, Nizāmī (sec. 12°) e Giāmī (sec. 15°), œuvie tutte in te quæ se accentua o carattere mitico de Lusciandro; a lezendia a l'è ascì nota a-i Ærminni, a-i Copti, a-i Turchi, a-i Indien, a-i Maleixi e a-i Ebrei: o Talmūd o l'è de fæto ricco de spunti træti da questa. O primmo che inte l'Occidente o se segge sottræto decisamente a l'influsso da lezendia, rimontando a de fonte clasciche (Curçio Rufo e Giustin), o l'è foscia o Petrarca inta breve vitta de Lusciandro contegnua into De viris illustribus.
Fra i œuvie tiatræ inspiæ a-a figua de Lusciandro, a ciu celebre a l'è a tragedia in 5 atti de Jean Racine, Alexandre le Grand (1665). Tanto successo ebbe ascì o dramma de Pê Metastaxio, Lusciandro inte Indie (1727), che, muxicao ciu e ciu votte (se conta circa çinquanta partitue, de aotoî vari, da Leonardo da Vinci a N. Porpora, da Chr. W. Gluck a N. Piccinni a G. Paisiello a Domenico Cimarosa a L. Cherubini). O divegne un di ciu fortunæ melodrammi setteçenteschi.
Numeroxiscime ascì, inti arte figuative, e œuvie che s'ispian a-a figua e a-i fæti de Lusciandro, segondo a tradiçion antiga, Lusciandro o vosse che i so retrætisti ófiçiæ foisan Lixippo pe a plastega, Apelle pe a pittua, Pirgotele pe a glittica, ma semmo che o raffiguon ascì Leocae, Aeçion, Antifilo, Filosseno, Elena. I immagine ciu famose ean "O Lusciandro co-a lança" de Lixippo e "O Lusciandro co-o furmine" de Apelle. O l'ebbe o sguardo feo, a cioma remontâ in sce-a fronte, a testa leggermente cegâ e sollevâ de lao, caratteri che ritrovemmo in te çerti ritræti comme l'erma Azara (Louvre), mentre âtri son ciu idealizzæ, e into tardo ellenismo se creò un tipo de Lusciandro Helios. O l'appâ inte de scene de battaggia e de caccia in sce-o sarcofago de Sidon a Costantinopoli, in sce-o mosaico da Casa do Faono de Pompei (Nappoli, Museo naz.), in sce de monæe ellenistiche e in sce di cammei.
Elizabetta I d'Inghiltæra conosciûa ascì comme A Reginn-a Vergine oppûre A Bonn-a Reginn-a Bes, a l'è stæta reginn-a d'Inghiltæra e d'Irlanda da-o 17 Novembre 1558 scinn-a-o giorno da sêu morte.
A l'ëa nasciûa a Londra o 7 seténbre 1533 e mòrta inta mæxima çittæ o 24 marso 1603).
Rivâa a-o poéi dòppo a mòrte da sêu sêu Maria I, a s'ha fæto carrego de 'n regno diviso pe questioîn religiose inta segonda meitæ do seccolo XVI.
Democraçia - Forma de governo ch'a se baza insci-â sovranitæ popolâ e a garantisce a ogni çittadin a parteçipaçion in piña egualitæ a l'exerçiççio do poei pubbrico.
L’origine da democraçia se fa remontâ a-a fin do 6° sec., quande curminò in Atene un processo de radicâ riforma instituçionâ connesso co-a progresciva preiza de conscença da massa di çittadin-sordatti (opliti) e co-o sviluppo economico ch'o l'interessò despæge regioin da Greçia e di territoi coloniæ. Diffuza sorvettutto da-i equipaggi da flotta atenieize, l’idea democratica a l'allighì fra i ceti meno mosci de çittæ alliæ, creando coscì e baze pe 'na solidarietæ interstatâ, scrolâ de tanto in tanto da di contracorpi oligarchichi. Zonzeiva coscì a completa maturaçion un regime polittico into quæ o poei o spetava a tutti i nasciui liberi, perçò mæximo çittadin a pin tittolo, e a-i strangê ch'avessan riçevuo o drito de çittadinança: scistema caratterizzao da-i prinçippi de l'egualitæ fronte a-a leze (izonomia), da libertæ de paola (isegoria) e da paitæ into concore a-e càrreghe pubbriche (izotimia). 
O nœuvo regimme o s'articolava in varri organi fondamentæ: una sembrea primaia (ἐκκλησία), a-a quæ parteçipava tutti i çittadin mascci adurti, un conseggio (βουλή), che in Atene o l'ea sciortezao in proporçion fra e tribù e investio do compito de formulâ e proposte da sottopoñe a-o giudiççio da sembrea; di magistrati, elezui ò sciortezæ, che restavan in carega a l'uso pe o periodo de un anno con de fonçioin ‘esecutive’ e con obrigo de rendiconto a l'assembrea. Con l’affermâse inti seccoli succescivi de monarchie ellenisteghe a carattere teritoiâ, comença a parabola deschinante da democraçia clascica fin a-o completo desfaçimento, ch'o coincidde grosso moddo con l’estinçion da mæxima çiviltæ ellenistega e con l’avvento da dominaçion romaña.
A democraçia a no l'incontrò di eccescivi consensci presso i intellettoæ do tempo. Inta tipologia de forme de governo descrite da Platon into "Politico" questa a l'è definia comme «governo do nummero» ò «da mortitudine», e a l'è consciderâ a meno boña de forme boñe, fra-e quæ eççelle invece l’aristocraçia, e a meno cattiva de forme cattive, de quæ quella ciu degenerâ a l'è a tirannide. Questa mæxima opinion a l'è condiviza da l'Aristotele ch'o clascifica a democraçia comme una forma degenerâ de "politìa", a constituçion pe antonomaxa, inta quæ o «governo da magiorança» o l'agisce inte l'interesse de tutti. A democraçia a l'è invece o «governo di povei contra i ricchi», e quindi o governo de 'na parte ch'a l'agisce into so escluxivo interesse (Politica, 1279a).
Pe tutta l’epoca romaña, e pe boña parte do Medioevo, a democraçia comme paola a scenta, mentre a mæxima esperiença da politica a se diluisce inte 'na configuaçion ciu vasta, universalistega, assumendo i contegnui tipichi do drito. A res publica romaña a l'esprimme l’idea de 'na «cosa de tutti», ch'a l'è atra cosa de quello «poei do poppolo» do quæ parlava a lengua grega. O concetto de sovranitæ popolâ o ven donque o furcro in gio a-o quæ rœua e riflescioin politiche do periodo roman-medievâ, e o l'arve a stradda a-a distinçion, rivelaase fondamentâ pe e conceçioin moderne da democraçia, fra titolaritæ e exerçiççio do poei. Se da 'n lao, de fæto, vâ o prinçippio enonçiao da Ulpian (Digesto, I, 4,1) che quod principi placuit legis habet vigorem, da l'atro se riconosce che a fonte de legittimaçion de quell’aotoritæ o l'è comonque o poppolo, ch'o detegne o poei a tittolo originaio e o conserva d'atro canto o drito de creâ a lezze a traverso a consoetudine (Giulian, Digesto, I, 3, 32).
O desgugimento da stoia medievâ e renascimentâ, da-o 13° a-o 16° sec., o ripropoñe a-o pensceo politico, ciutosto che o tema da tripartiçion aristotellica de forme de governo, o tema da contrapoxiçion fra regno e repubbrica ò tra repubbrica e prinçipato.
Se a democraçia into so scignificao lettiâ a g'ha pe referente a polis (a çittæ-comunitæ), a democraçia di moderni a s'organizza inte 'n stato teritoiâ esteizo a de vastiscime collettivitæ. A rispetto a-a democraçia antiga, ch'a se configua esençialmente comme democraçia diretta, quella moderna a se connota quindi in primmo lœugo comme democraçia rappresentativa. Ciu in particolâ, a democraçia moderna a l'identiffica quella speçiffica forma de stato into quæ i prinçippi do costituçionalismo liberâ se son fuxi co-o prinçippio da sovranitæ popolâ. Coscì, se o sufraggio universâ (voto) o l'ha sançio a piña affermaçion do coscì dito prinçippio maggioritaio, in base a-o quæ e decixoin son preize da-a magiorança e a minorança a se conforma a quelle, dando piña esprescion a-o prinçippio da sovranitæ popolâ, questo o l'è stæto contempiao da una serie de limmiti e obrighi, votti a garantî i driti de minorançe.
Into dibattito filozofico-giuridico do Nœuveçento s'è d'atro canto evidençiao comme a democraçia a no poss'êse reduta a mero criteio de legittimaçion do poei politico. Segondo C. Schmitt, a conscistiæ inte l'identitæ tra governanti e governæ, mentre H. Kelsen o ritegne ch'a l'agge un fondamento relativistego, in quant'a l'escludde o possesso de veitæ assolue da parte de scingoli ò groppi, amettendo solo che de veitæ relative; o Kelsen o ritegne âtrescì che a democraçia a no pœuzze insci-ô prinçippio de ingualança, ma insci-ô prinçippio de libertæ. Ciu in generâ, despægi aotoî han sottoliniao o rollo essençiâ de garançie de minorançe, definindo democraçie totalitaie i ordenamenti inti quæ seggian assenti ò insuffixenti i meccanismi giuridichi votti a limitâ o poei de magiorançe. Atri studioxi han prefeio parlâ de democraçie constituçionæ, mettendo in rilevo a centralitæ da Constituçion; in tâ conceçion i driti costituçionæ no son ciu inteixi solo comme limmiti (a-a mainea de J.-J. Rousseau) ma comme strumenti essençiæ de l'ordenamento democratego-liberâ.
A Constituçion italiaña a l'afferma (art. 1) che o popolo o l'exerçita a sovranitæ (da quæ o l'è o soo titolâ) escluxivamente inte forme e inti limiti stabilii da-a Constituçion mæxima (art. 1). Partindo da tâ prinçippio, e fando rifeimento ascì a-e dispoxiçioin constituçionæ immediatamente sucescive (art. 2 e 3), C. Mortati o l'ha sostegnuo a coessençialitæ de forma repubbricaña e forma democratega do Stato italian, e o l'ha quindi ritegnuo che a garançia da primma a vaise ascì pe a segonda (art. 139 Cost.). Tâ texi, fæta proppia da-o V. Crisafulli ascì, a l'è stæta contestâ da-o C. Esposito, insci-â base da texi segondo a quæ pe definî democratica a forma de Stato no saiæ bastante caratteizâla comme repubbrica. A dotriña sucesciva, e a mæxima giurisprudença constituçionâ, han accugeito e texi do Mortati, scichè se ritegne zœumoæ paçiffico che o prinçippio democratico o rentre tra i prinçippi supremi de l'ordenamento constituçionâ (C. cost., sent. 18/1982 e 394/2006) e ço è tra quelli prinçippi che no pœuan ese ogetto de revixon constituçionâ (C. cost., sent. 1146/1988).
Con l’esprescion democraçia scolastega, e e conscimile "drito a-o studdio" e "democratizzaçion de l'educaçion", se fa rifeimento a-a promoçion de condiçioin che consentan a tutti i çittadin de fruî de l'instruçion a-i so despægi livelli, a-o fin de conseguî o pin sviluppo da persoña umaña e o so conscente exerçiççio di driti çivî, sociali e profescionæ; in segondo lœugo, a-e forme e a-i moddi de parteçipaçion a-a gestion de instituçioin scolasteghe da parte di utenti e di atri soggetti interessæ a-o so fonçionamento, into quaddro de 'n orientamento votto a avexinâ i serviççi educativi a-e exigençe da comunitæ, superando ò amermando e ligagge do centralismo burocratico. Se tratta de doe dimenscioin in quarche mezua complementæ: l’uña a mette in rilevo l’ingualitæ fronte a-i procesci de l'instruçion, l’atra a sottolinnia a parteçipaçion comuña a-o governo de instituçioin educative.
Sotta o profî de l'oferta formativa, l’esperiença e i analixi statisteghe han de maniman dimostrao che, nonostante a sorprendente espanscion da scolarizaçion, l’accesso a l'instruçion riconosciua a tutti o no l'asegua una corispondente ariescia inti studdi. Into tentativo de superâ tæ inegualitæ e politiche scolasteghe de benben di paixi han elaboao de mezue e sperimentao de riforme che, pù inta divescitæ de scituaçioin, mescian longo de direttrixe prioitaie. Uña de queste a conçerne l’estenscion de l'educaçion prescolâ, inta convinçion che proppio inta primma infançia segge poscibile remediâ a-e condiçioin de dezavantaggio sccioie da-i ambienti de proveniença. A segonda linnia de tendença a l'è conscistia into rimandâ ciu avanti into tempo a çernia de l'indriçço d'instruçion segondaia, a terça into progrescivo ampliamento de fonçioin educative da scœua. De ciu recente individuaçion a l'è a linnia ch'a resguarda i problemi da ‘formaçion continnoa’, inte l'intento d'ófrî a-i çittadin di oportunitæ diverscificæ de formaçion inte tutto o corso da so vitta.
Pe quant'atten a-o versante da parteçipaçion a-o governo e a-a gestion de instituçioin educative, o fenommeno da contestaçion studentesca, sviluppouse sorvettutto inti paixi ocidentæ tra a fin di anni 1960 e i primmi anni 1970, o l'ha allargao l’exigença parteçipativa di studenti mæximi inte decixoin in sciô fonçionamento de instituçioin scolasteghe. S'è posto ôtr'a ço o problema de 'na mao coresponsabilizaçion do personâ doxente e di atre figue de esperti (psicolloghi, tecnichi da programmaçion, de orientamento ecc.) inpricæ inti procesci de instruçion, nonchè di rappresentanti de comunitæ locale, di organizzaçioin di datoî de lao e di laoei.
In Italia, a decretaçion delegâ do 1974, conseguente a-a lezze dellega 477/30 luggio 1973, a l'ha proveduo a-o riordenamento di organi collegiæ da scœua; una nœuva riorganizzaçion a l'è stæta œuviâ co-o d. legisl. 233/30 zugno 1999. Inte l'ottica da democraçia scolastega va pù lezuo o reconoscimento a tutte e instituçioin scolasteghe e educative de l'aotonomia organizativa, didattica, de riçerca e sperimentaçion, concretao con d.p.r. 275/8 março 1999, intrao in vigô o 1° settembre 2000.
O processo de democratizaçion di scistemi politichi contemporanni se pœu descrive esençialmente into passaggio da-o Stato liberâ de democraçia ‘limitâ’ (democraçia d’élite) a-o Stato sociâ de democraçia 'diffuza' (democraçia de massa). R. Dahl o poñe a-a base de questo processo doe tendençe: a liberalizaçion, ossæ o grao into quæ son amissi o dissenso, l’opoxiçion e a competiçion tra e despægie forçe politiche ò politicamente rilevante; l’incluxivitæ, ossæ a proporçion de çittadin ch'han tittolo a parteçipâ in moddo diretto ò indiretto a-e decixoin collettive. E despægie poscibilitæ d'incroxo fra queste dimenscioin dan moddo de costruî una tipologia di scistemi politichi democrateghi, distinguendoli in oligarchie competitive, egemonie includente e poliarchie. A sequença storica de questi modelli se pœu rintraççâ into passaggio da-a democraçia d'élite a-a democraçia de massa, e questa tranxiçion a trœuva riscontro segge insci-ô cian di rifeimenti teorichi che di referenti storichi. Insci-ô cian teorico a se riflette into contrasto fra elitismo e pluralismo.
I anallixi che se refan a-i assonti elitisteghi (G. Mosca, V. Pareto e R. Michels) ritegnan che a sovranitæ popolâ a segge un ideâ astræto ch'o no pœu corisponde a nisciuña realtæ de fæto, percose in ogni regime politico, quæ ch'a segge a so formula, l'è sempre una minorança quella ch'a detegne o poei effettivo. Questa impostaçion a l'è in parte corezua da-o J. Schumpete, segondo o quæ gh'è democraçia là onde gh'è despægi groppi in concorença fra lô pe a conquista do poei a traverso a competiçion elettorâ.
A l'estremo oposto e teorie pluraliste (R. Dahl, R. Dahrendorf) apontan ciutosto a ridefinî o concetto de leadership in termi democratichi, ísàndo o prinçippio do pluralismo a dæto constitutivo da struttua sociâ. A-o so interno a democraçia a se definisce in particolâ comme un scistema de instituçionalizzaçion di confliti mediante precise regole do zœugo. A propoxito de questo insemme de regole formalizzæ che caratterizzan e poliarchie reæ s'è parlao de democraçia proceduâ in contrapoxiçion a-a democraçia sostançiâ (H. Kelsen). Insci-ô cian de generalizzaçioin storiche o processo de democratizzaçion o se caratterizza pe l’estenscion di driti de çittadinança e pe o so impatto insci-â struttua sociâ: ciu precizamente inta tranxiçion da un regime de çittadinança çivî, into quæ se limmita a garantî i driti de libertæ personâ, a un regime de çittadinança politica, ch'o prevedde l’instituçion do sufraggio universâ, fin a-o regime de çittadinança sociâ ch'o pòstula l’egualitæ di oportunitæ (R. Bendix).
Inti anallixi moderne da democraçia s'è in parte renonçiao a-a riçerca di attributi assiologichi e se prefeisce descrive i scistemi democrateghi insci-â base de tipologie che tegnan in adeguao conto a corespondença co-i fæti. Fra e ciu importante clascificaçioin di regimi democrateghi se poñe quelle a carattere instituçionâ che i distinguan insci-â base de despæge forme de governo. Da questo ponto de vista l'è ancon seguia a differença d'antiga tradiçion fra democraçia prescidençiâ e democraçia parlamentâ. In sce 'n atro versante – quello da sciença politica d'orientamento empirista – se colloca a tipologia de A. Lijphart inta quæ intra in conscideraçion e variabile da cortua politica de 'n paise (frammentâ ò omogennia) e di comportamenti de élites (conflitoæ ò consensoæ). 
S'ha coscì di scistemi a democraçia consociativa (Paixi Basci, Belgio); scistemi de democraçia centriffuga (Italia, Spagna); scistemi de democraçia centrippeta (Gran Bretagna, Sveçia); scistemi de democraçia depoliticizzâ. L’inscindibilitæ fra dimenscion normativa e dimenscion empirica da democraçia a rende tuttavia precaia qualonque definiçion scistematega da democraçía. No existe de fæto arcun regime contemporannio, qualonque segge a so forma de governo, ch'o no se definisce ‘democratego’ aomanco pe quarche aspetto. O che o dimostra l’universalitæ da democraçia into mondo moderno comme valô prescritivo, ma ascì l’estrema variabilitæ di so referenti empirichi. Ço nonostante se pœu affermâ a condiçion de democratiçitæ di scistemi politichi quande se veifiche inte questi una necessaia corispondença fra i atti de governo e i interesci de quelli che ne son toccæ.
Questa condiçion a l'è soddisfæta normalmente da-a presença de çerti parammetri invarianti (struttue e modelli normativi) che se pœu consciderâ quante meno comme âtretànti prerequixii minnimi da democraçía:
Monæa ( da-o lat. monēta, propr. atributo da Giunon, che segondo i antighi (comme der. de monere «avvertî») significhiæ «l’avertitrixe», pe-i boin avertimenti dæti da-a dea a-i Romoen inti peighi; l’estenscion de scign. a l'è dovua a-o fæto che-a çecca de Romma a s'atroava inte vexinançe do tempio dedicao a Giunon Moneta insce-o Capittolo).
A l'originaio scignificao de dischetto de metallo coniao pe-e necescitæ di scangi, avente liga, titolo, peizo e valô stabilii, pe estenscion tutto ço che, inti varri periodi e paixi, serve da intermediaio di scangi e da comuña mezua di valoî.
O moddo odierno de consciderâ a monæa e i fenommeni monetai o l'è o risurtao de ’n’evoluçion secolâ ch'a l'apâ dominâ da-a riçerca spontannia de soluçioin idonnie a axeiviâ i scangi tra i opiatoî econommichi. O scangio diretto de ben contra ben, ò baato, o prezentava di comprenscibili inconvegninti pe l’eventoâ no coincidença inte l'aprexamento di ben potençialmente scangiabbili e pe di atre analloghe compricaçioin prattiche. De chì o scindise de l'atto de scangio inte doe opiaçioin distinte: cescion de 'n ben ò serviççio contra un ben intermeddio, che l’esperiença a dimostrava êse largamente recesto e açetao da-o pubbrico; e impiego de questo ben intermedio pe l’ótegnimento d'atri ben e serviççi dexidiæ. Quæ strumento intermedio di scangi vègne dœuviao, inta ciu lontaña antighitæ, e cose ciu despæge: prie, conchigge, sâ, cappi de bestiamme, tabacco, metalli varri e infin metalli preçioxi (óo, argento), che s'adattavan ben a-a fonçion in virtù de so peculiæ caratteristeghe, primme fra tutte o valô intrinsego e a no depeibilitæ, che i rendeivan açetabili da chisesæ e adatti a-a tezaorizzaçion. 
Questa spinta evolutiva dettâ da-a comoditæ e da-a conveniença di scangi a se ritrœuva ascì inte l'urteriô passaggio da-a monæa con un effettivo contegnuo intrinsego in metalli preçioxi a 'na monæa de solo papê ò scriturâ, ni o processo o l'è da ritegnîse concruzo. Da 'n lao, comme poscibilitæ ligâ a-i sviluppi de contabilizzaçuin elettroniche, se profia di scistemi che tendieivan a rende ancon ciu inmateriâ o strumento moniaio, in quante risurtiæ virtualmente no necessaia sciña a so existença comme segno cartaççio; da l'atro lao, a difuxon de coscì díte carte de crensa a reciamma l’atençion in sce-a concreta mao complescitæ e mortepriçitæ da creaçion di mezi monetai. Do resto, a confei carattere de monæa a 'n determinao mezo dœuviao comme intermediaio di scangi de ben e serviççi ò, ciu generalmente, comme strumento regolatô di raporti de debito no concore necessaiamente l’utilitæ intrinsega do mezo mæximo, bensci a confiança inta so generâ açetaçion. Ninte de meno, o concetto de monæa o no se presta a 'na definiçion ch'a se baze soltanto in sce 'na so caratteristega. Comme intermediaio inti scangi, a monæa a constituisce un mezo de pagamento. Ma questa fonçion a l'implica che una quarche disponibilitæ monetaia a segge trattegnua, into corso do tempo, da chi ne fa uzo; e consuetudine de pagamento di scistemi econommichi moderni comportan, de norma, o decorso de intervalli ciu ò meno prolongæ tra i incasci e i esborsci. Otra che mezo de pagamento, a monæa a l'è, quindi, riserva de valô: saiv'a dî un di poscibbili moddi inti quæ i opiatoî econommichi pœuan mantegnî a riccheçça da quæ dispoñan. Meno streitamente conesse con quelle scinaoa mençunæ son e fonçioin da monæa comme mezua di valoî e comme termine de rifeimento inti pagamenti differii, aspetti che pœuan ascì no coexiste into mezo ch'o fonçioñe comme mezo de pagamento e riserva de valô. Convegne, otr'a ço, sottolinniâ a mancança d'ogni necessaia connescion tra o contegnuo intrinsego da monæa e a soliditæ do scistema monetaio.
Se-a monæa a fu incontestabilmente creaçion de l'economia mercantî, e no za do stato, a fu tuttavia a primma de creaçioin de l'economia mercantî da quæ i governi impreizan a impossessâse pe efetto da coniaçion, imprimendo in sce-i peççi metallichi de figue ò inscriçioin, che finin pe fâ apai a monæa comme un’esprescion da sovranitæ di pubbrichi rêzitoî. Questi no tardon a individoâ inta creaçion de monæa un mezo pe procurâ de intræ a l'eraio. Co-o tempo, s'è oservao che l’influença di goerni a poeiva eserçitâse ciu liberamente in sce-e monæe con circolaçion limitâ a de circoscrite aree statæ, inte l'ambito de quæ l'ea poscibile avardâ l’açetaçion di peççi metallichi deprexæ, conferindoghe o carattere de monæa legale. Inti rigoardi, invece, de monæe esteizamente dœuviæ inti traffeghi internaçionæ, l’açetaçion a dipendeiva da l'aprexamento di mercanti. Liatri no avieivan mancao de sospende l’invio di metalli preçioxi verso i paixi e çecche di quæ se foisan reize responsabile d'alteraçioin monetaie.
Un aspetto interessante de antighe vexiscitudine moniaie o l'è constituio da-e coscì dite "monæe inmaginaie"  ò "ideæ" ò "numeraie" ò "de conto", che, a diferença de quelle reæ e quæ soltanto poeivan êse impiegæ inti pagamenti effettivi, servivan pe fin de contrattaçion e de contabilizzaçion. Questo doalismo tra monæa astræta e monæa effettiva o l'ezaorì a so fonçion a-a fin do 18° secolo. Ma e variaçioin – disposte da-i aotoritæ pubbriche – do raporto de monæe inmaginaie a peto de monæe riæ realizzavan quelli mæximi effetti ch'ancœu s'attende da 'n processo inflaçionistego ò deflaçionistego. A coscì díta monæa inmaginaia a constitoiva za un ezempio de monæa-segno , saiv'a dî sprovista de 'n effettivo contegnuo intrinsego in metalli preçioxi. Co-o voze do tempo, a circolaçion de mezi de pagamento de papê, rapresentativi de determinæ quantitativi de metalli preçioxi e transformabili inti mæximi a recesta di detentoî a s'andò afermando pe de raxoin de conveniença. 
Ançichè conservâ direttamente e con noteivi reizeghi i metalli preçioxi, risurtò vantaggiozo depoxitâli presso de persoñe che gódívan de larga fiduccia (fravveghi, mercanti e scimmili) e che relasciavan de norma di atestaçioin do so impegno a-a pronta riconsegna di metalli. Queste atestaçioin vègnan a so votta dœuviabile pe efettoâ di pagamenti. In sce queste baze sorzette l’attivitæ bancaia, divegnua particolarmente scignificativa pe-i fenommeni monetai, quande-o banchê o se reize conto da poscibilitæ prattica de fâ fronte a-e receste de converscion in metalli di segni cartaxei da lê rilasciæ, sença che questi foisan integralmente coerti da di metalli preçioxi. Ape' di atestaçioin rilasciæ, l'ea de fæto sufixiente a conservaçion de 'na prudençiâ ‘riserva parçiâ’, a differença poendo êse dœuviâ pe efettoâ di opiaçioin de imprestito. Coscì, mentre l’açetaçion di mezi cartaçei a continoava a bazâse in sce-a confiança, o scistema o l'ametteiva una creaçion de mezi cartacei murtipla a peto da disponibilitæ metallica mantegnua comme riserva: da 'na fonçion de sencia intermediaçion, o scistema bancaio o l'evorveiva verso ina fonçion de parteçipaçion diretta a-a creaçion di mezi monetai.
Pe scin ch'a circolaçion monetaia a fu constituia escluxivamente da de monæe metalliche, l’unitæ moniaia, ò monæa baze de 'n scistema monetaio a-a quæ tutte i atre monæe do scistema mæximo vegnivan riferie, quand'a l'ea effettivamente coniâ (de votte de fæto l’unitæ monetaia a serviva unicamente da strumento contabile, monæa de conto, e a circolaçion a l'ea composta soltanto de murtipri e sottamurtipli) a doveiva êse uña e coscì pù i so murtipli. I sottomurtipli, invece (ò monæe divixonæ, divixonaie, suscidiaie, menue), dœuviæ pe di pagamenti picin e coniæ in metalli ò lighe de metalli non nobili, nasceivan in genere comme monæe imperfette; saiv'a dî che se ghe dava un valô legâ superiô a quello do metallo in lô contegnuo (o che o l'ea reizo necessaio ascì da-o fæto che a coincidença di doi valoî, dæto o scarso prexo di metalli non nobili, a l'aviæ recesto a coniaçion de monæe troppo grosse e troppo pezante) e conseguentemente, a-o contraio de quello ch'avegniva pe-e monæe perfette, se gh'atribuiva soo che 'n poei deliviatoio limitao e no s'ametteiva pe quelle libertæ de coniaçion. Ogni scistema moniaio o risurtava coscì constituio da l'unitæ moniaia, coniâ ò ideâ, avente un valô corispondente a un dæto peizo de metallo fin, da de monæe do mæximo metallo de valô murtiplo de l'unitæ, quelle ascì de pin peizo e valô, e da de monæe divixonæ, de valô superiô a-o valô intrinsego, ch'ean açetæ in pagamento in quante convertibile inte precedente (e fun dite perçò ascì monæe fiduciaie ).
Un scistema monetaio o poeiva êse monometallico ò bimetallico a segonda che-a monæa legale con poei libiatoio inlimitao (unitæ monetaia e so murtipri) a foise de 'n solo metallo, óo ò argento, ò de l'un e de l'atro metallo. Perché o monommetallismo aoreo ò argenteo o fonçionesse in moddo perfetto ocoriva però che i privæ avessan facortæ de portâ sença limmiti de sciorta do metallo a-a çecca pi ótegnîne monæa e viçeversa (libertæ de coniaçion e de fuxon) e de fâ sciortî e intrâ do metallo da-e frontee (libertæ de esportaçion e de importaçion); soltanto l’existença de queste doe libertæ a permetteiva de fæto un aotomatico processo d'adeguamento do valô de scangio de monæa a-e variaçioin do valô commerciâ do metallo in quelle contegnuo. A traverso a so libbia transfeibilitæ in corispettivo di sadi pascivi de bançe di pagamenti o metallo o tendeiva otr'a ço a distribuise tra i varri paixi in reçipproche relaçioin d’afæ in moddo da avei inte tutti o mæximo prexo, e i raporti tra i livelli di prexi existenti inti varri paixi, ossæ tra i poei d’acatto de relative monæe, tendeivan a tornâ aotomaticamente in sce de poxiçioin de equilibbrio, qualoa tempoaniamente se ne foisan alontanæ. Into bimetallismo, otr'a-o veificâse de sciudite condiçioin pe-e monæe segge d’óo segge d’argento, ocoriva da pœu che vegnisse fissao o raporto legale tra i uñe e i atre in baze a-o raporto tra i valoî commerçiæ di doi metalli. 
A-o scistema bimetallico se ricorse into 19° sec. inta spiança ch'o poese asseguâ megio do scistema monommetallico a stabilitæ do valô da monæa a traverso di procesci compensatoî: questi poeivan però fonçionâ soo quande e deviaçioin do raporto commerciâ tra i valoî di doi metalli da-o raporto legâ ean de lieve entitæ e no vaivan a riportâ i doi raporti a-a coincidença in caxo contraio. Denanti a-e forte fluttoaçioin do prexo de l'óo, e sorvettutto de l'argento, veificæse inti urtimi dexenni do 19° sec., o bimetallismo o doveiva perçò in breve tempo rivelâ a so inadeguateçça a razonze o fin ch'o se proponeiva. Pe-a lezze do Gresham, segondo a quæ a monæa cattiva a scaccia a boña, questo o l'ea de fæto inandiao a transformâse inte 'n scistema monommetallico a tipo alternao, a prœuvo a-a sciortia da-a circolaçion de monæe coniæ into metallo a favô do quæ s'ea mutao o raporto tra i valoî; e l’Union (ò Liga) moniaia latiña ch'a l'aiva adotao o scistema bimetallico, a dovette a 'n çerto ponto sospende a libera coniaçion de l'argento, ch'o s'ea deprexao, pe rompî o circolo atraverso o quæ l’óo o tendeiva a desmonetâse. Ne risurtò, inti paixi membri de l'Union, un scistema monetaio dito bimetallismo rango ò incompleto (in quante soltanto e monæe d’óo conservon inte questo un carattere de monæe perfette e quelle d’argento fun aotomaticamente redute a monæe divixonaie, amettendose che-o so valô legâ o poese superâ quello commerciâ) assæ vexin a-o monommetallismo. Pe-a progresciva smonetaçion de l'argento, andò da pœu sempre ciu prevaindo o monommetallismo aorio.
Into 19° sec. da-a rente a-e monæe metalliche s'ea difuzo però in mezua crescente a circolaçion de surogæ, sotto forma de biggetti de banca ò de stato convertibili in monæa, a corso fiduciaio ò legâ (monæa fiduciaia ), e da pœu ascì de assegni, sempre a corso fiduciaio (monæa bancaia ). Questi titoli de crença, quande scuveivan a fiducia do pubbrico, ean perfettamente in grao d'adempî comme a monæa metallica a-a fonçion d’intermediaçion inti scangi e no impedivan che a monæa da lô rapresentâ a seguitesse a esplicâ l’atra so importante fonçion de mezua comuña di valoî, permettendo che ogni ben existente into mercao o l'avesse un solo prexo, espresso in monæa, ançiché tanti prexi quanti son i atri ben co-i quæ o pœu scangiâse, comme avegniæ se-a monæa a no ghe foise. I bigetti a corso legâ aveivan otr'a ço o poei deliviatoio inti pagamenti comme e monæe metalliche e comme queste poeivan, in condiçioin de stabilitæ di prexi, permette d'amugiâ di valoî p-o futuo, a traverso o risparmio, ò de transportâli into spaçio (mediante, prez., a vendia d'inmobili inte 'n lœugo e l'acatto co-o ricavao d'atri immobili inte 'n lœugo despægio). Soltanto e fonçioin de riserva metallica de banche, ossæ de covertua da circolaçion cartaççia, no poeivan ovviamente êse desgugeite da-i biggetti emissi da-e banche mæxime, che pe do resto ean in grao de rapresentâ piñamente e monæe propiamente dite, e, con quarche limitaçion, i assegni poeivan a so votta rapresentâ i biggetti a corso legâ. O monommetallismo aoreo (gold standard ) o l'andò pertanto sempre ciu transformandose inte 'n scistema into quæ da-a rente e in lœugo de monæa d’óo circolava i biggetti de banca ò de stato a corso legâ, inte quelle convertibili, e questo scistema o fu largamente attoao inta so forma clascica fin a-a Primma guæra mondiâ.
Doppo o conflíto, ch'o l'aiva constreito a sospende o regimme aorio pi adotâ o corso forçozo, e a prœuvo a-a grande deprescion do 1929-31, sorse l’exigença de 'n scistema moniaio internaçionâ ch'o disciprinesse: i raporti de cangio tra-e monæe inti diferenti paixi (regimme di cangi); e modalitæ pe efettoâ de transaçuin con l’estero (regimme valutaio); e caratteristeghe di strumenti che in ogni momento vegnan universalmente açetæ comme mezo de pagamento e fonçioñan da monæa de riserva (regimme de riserva); e modalitæ pe coreze de scitoaçioin de squilibbrio inti pagamenti internaçionæ. Co-i acordi de Bretton Woods do 1944 o scistema aoreo o fu quindi ripristinao sotto forma de gold exchange standard (into quæ i bigetti son convertibbili in divize estere equiparæ, saiv'a dî a so votta convertibile in óo in atri paixi), prefeio a-o gold bullion standard (into quæ i biggetti son convertibili in trappe d’óo se vegnan presentæ pe di valoî superioî a un minimo fissao da-a lezze) e a-a forma mista (inta quæ l'è lasciao a l'instituto d'emiscion a çernia tra convertî in óo ò in divize estere i bigetti presentæ a questo scopo). Into 1973, doppo a crixi do scistema de Bretton Woods, s'instaorò un scistema ibrido bazao in sce-a fluttoaçion di cangi e into quæ coexiste una pluralitæ de strumenti de riserva (multicurrency reserve system) e, sorvettutto da-o 1985, una gestion ciu attiva e coordinâ di cangi da parte di aotoritæ di prinçipæ paixi (managed floating). Un tâ scistema, consentindo co-ina çerta flescibilitæ l’adeguamento a-i mutamenti de condiçioin economiche e di equilibbri politichi e sociæ, o tendeiva verso di tasci de cangio ciu stabbili graçie a 'na sorveggiança murtilaterâ di tasci e a l'instituçion de zone obiettivo, saiv'a dî de bande de fluttoaçion d'ampieçça predeterminâ, de quæ un ezempio o l'è stæto o scistema monetaio œüropeo. Tuttavia questo scistema o l'è stæto ogetto de nomioze controversce in quanto o necescitava de 'na limitaçion da sovranitæ monetaia naçionâ pe-o dovuo coordinamento de politiche economiche.
Va arecordao che se vegne sospeizo a convertibilitæ e proclamao o corso forçozo di bigetti, questi da surogæ da monæa se transforman in vea e proppia monæa (carta monæa , ò monæa cartacea) e, se-a so circolaçion a foise contegnua d'inti limmiti do fabezœugno naçionâ di mezi de pagamento, porieivan a rigô seguitâ a asciorve e fonçioin da monæa sença gravi disturbi. Ço però o no aven perché a-o corso forçozo se ricore proppio ò pe sarvâ, acollandone e pascivitæ a-o stato, di instituti bancai pericolanti in conseguença de ecescive inmobilizzaçioin, ò pe sarvaguardâ o mæximo instituto d'emiscion da-e conseguençe de 'n imprudente alargamento da circolaçion ò de 'na contraçion de so riserve, ò sorvettutto pe fornî un’intrâ strazordenaia a-o stato o quæ deficit de banço o no segge atrimenti sanabile ò o pagge destinao a alargâse, comm'aven, prez., a-o començo de 'na guæra. L’inflaçion, in tâ caxo, a traverso a svalutaçion di bigetti, a mette a dispoxiçion do stato una parte do poei d’acatto primma gódío da-i çittadin e a permette coscì de fâ fronte a-e speize ecceçionæ in atto ò previste. Amanaman che cresce a quantitæ de biggetti in circolaçion diminuisce però a fiduccia do pubbrico che, pe quante obrigao a açetâli in pagamento, o çerca de desfâsene a-o ciu fito, renonçiando a servîsene comme mezo d'acumulaçion e sciña, a inflaçion avançatiscima, comme mezo de scangio, tant'è che se verifica inte quarche caxo o fenommeno da fuga da-a monæa e se torna a-o baato. No essendo ciu poscibile aloa restaorâ a fiducia do pubbrico inta monæa coscì desvalutâ, no resta che cangiâla co-ina nœuva monæa (cangio da monæa); ma pœu sucede invece che se façç'a tempo a arestâse in sce-a via de l'inflaçion e che se posse, a poco a poco, arrivâ, graçie ascì a-o sviluppo de l'attivitæ economica ch'a riasciorbe l’ecedença de monæa, a-a stabilizzaçion di prexi e di cangi in sce di nœuvi livelli.
A lengoa grêga (Ελληνικά, Elliniká) a l'è unn-a léngoa do grùppo lengoistego grêgo. Léngoa ofiçiâ da Grecia e de Çipro, a l'é parlâ in: Italia, e precisaménte inta región do Salénto inta Puggia (Griko) e anche in Calàbbria (Greka) , in Ucrainn-a, Turchia, Bulgaïa, Ruscia e Romania ascì e da diversci emigranti in to mondo. 
A léngoa grêga da giornâ d'ancheu a l'é fìggia da léngoa grêga antîga. 
Natua - O scistema totale de creatue vivente, animæ e vegetæ, e d'e cose inanimæ che presentan un orde, realizzan di tipi e se forman segondo de lezze.
Màrte (scìnbolo: ) o l'é o quàrto pianêta, pe distànsa da-o Sô, do scistêma solâre.
Respiaçion - Processo fixiologico, essençiâ pe-e creatue vivente aerobiche (ommo, animæ e vegetæ), ch'o consciste inte l'assunsion de l'oscigeno atmosfeego e ne l'eliminaçion de l'anidride carbonnega e de l'ægoa, pe mezo di appægi e organi diversci (pormoin, oege di pesci, canoezi ò diffuxion d'i gazzi a traverso a superfiççie corpoia).
Son definïi Animæ (o Metazoi) tûtti i organiximi eucarioti, con differensiaçion cellulâ, eteròtrofi e mòbili inte a o men un stadio da seu vitta.
O regno animâ (Animalia o Metazoa) o l'è costituïo da çirca 1,5 milioin de speçie nòte viventi (ma se pensa che ghe ne segge ancon molte da descrovî), raggruppæ in particolari categorïe tascionòmeghe definïe da o scistema de clascificaçion scientifega. O phylum ciû rappresentativo o l'è, de segûo, quello di artropodi (Ägni) ch'o conta çirca 1 milion de speçie, de quæ 750.000 in scia classe di insetti. 
A disciplinn-a biològica ch'a stûddia i animæ a vegne dïta Zoologia. A mëxinn-a veterinäia a stûddia tûtto quello ch'o riguarda a sanitæ di animæ e o rappòrto òmmo-animâ-ambiente.
L'ëse uman (Homo sapiens sapiens) o l'è un primate bipede (con doi pê) e un mammifeo placentòu da famiggia di ominidi. 
I umen g'han un çervello molto strutturao e sviluppao, in proporsion ae dimenscioin de l'individuo, e capaçe de un pensceo sviluppao sotto forma de creativitæ, raxonamento astræto, lenguaggio e introspeçion. Questa capaçitæ mentale, combinaa con a staçion eretta ch'a rende liberi i arti supeioî, arestæ prenscili pe l'origine arboricola comunn-a a tutto l'ordine, a l'ha consentio de manipolâ di oggetti e a l'ha permisso de creâ una gran varietæ de utenscili e manufæti pe amegioâ o so adattamento a l'ambiente, a sopravvivensa, e l'esprescion creativa.
A speçie umann-a a l'é originâ in Africa çirca 200 mia anni fa. Da allöa, a s' è diffùsa in te tutto o mondo, con unna popolaçion totale de ciù de 7 miliardi de personn-e.
Homo sapiens sapiens - Ëse uman
Nomme: Homo sapiens sapiensLinnaeus 1758
Inta scénsa, o færo o l'é in eleménto chìmico raprezentòu co-o scìnbolo Fe (abreviaçión da paròlla latìnn-a ferrum) e nùmero atòmico 26. 
St'eleménto o s'atréuva sénpre legòu a âtri, cómme carbònio, silìccio, manganéize, cròmmo ecétera. E seu dôe lîghe ciù conosciûe, l'âsâ e a ghîza, són formæ co-o carbònio. 
Inportantìscimo inta tecnologîa pe-e seu caraterìstiche mecàniche e a seu capaçitæ de êse louòu, into pasòu o l'êa tànto inportànte ch'à dæto o nómme a 'n intrêgo perîodo da stöia: l'etæ do færo. 
E prìmme testimoniànse de l'ûzo do færo vàn inderê fìn a 4000 ànni prìmma de Crìsto, quànde i Sumèri e Ittìti o dêuviâvan pe fâ cöse picìnn-e cómme pìsse de lànsa e gioiélli ricavæ da-o færo pigiòu da metiöriti. Into medioêvo, ne l'alchimîa, o færo l'êa asociòu a-o pianêta Màrte
O færo l'é o metàllo ciù abondànte a l'intèrno da Tæra. O costitoîsce o 16% da màssa do nòstro pianêta, e l'é o sèsto eleménto ciù abondànte inte l'univèrso. A concentraçión de færo inti vàrri seu da Tæra a càngia a segónda da profonditæ: a l'é ciù grànde into nùcleo, e s'amèrma fìn a-o 4,75% inta crósta terèstre. A ògni mòddo, a grànde quantitæ de færo a l'intèrno da Tæra a no peu êse caozâ da-o cànpo geomagnético, perché l'eleménto o s'atrêuva asæ probabilménte a 'na tenperatûa superiôre a-a tenperatûa de Curie, óltre a-a quæ no gh'é ordinaménto magnético into retìcolo cristalìn.
O færo l'é in metàllo che l'é estræto da-i seu minerâli, costitoîi da conpòsti chìmici do mæximo færo, sorviatùtto òscidi. Defæti o færo o no s'atrêuva mâi into stâto elementâre metàlico 'nsciâ crósta terèstre, ma sènpre sótta fórma de conpòsti inti quæ o peu êse trovòu a-o stâto òscidòu. Pe òtegnî færo metàlico bezùgna fâ 'na riduçión chìmica di seu minerâli. De sòlito, o færo o se dêuvia pe prodûe âsâ, ch'o l'é 'na lîga a bâze de færo, carbònio e âtri eleménti.
O færo o l'à a ciù âta energîa de ligàmme pe nucleón, dónca o l'é l'eleménto ciù pezànte che se peu prodûe pe mêzo da fissión nucleâre de nùclei atòmichi ciù legêri, e o ciù legêro che se peu òtegnî tràmite a fissión: quànde 'na stélla a l'ezaorìsce tùtti i âtri nùclei legêri, e a finìsce pe êse conpòsta sorviatùtto de færo, a reaçión nucleâre into seu nùcleo a se fèrma, de mòddo che a stélla a colàssa 'nsce se mæxima, e nàsce 'na supernöva.
Segóndo çèrtidùn modélli de còsmologîa, s'ariviâ a 'na fâze inta quæ tùtta a matêia a saiâ convertîa inte færo, aprêuvo a lénte reaçioìn de fuxón e fissión nucleâre.
Exìstan træ fórme allotròpiche do færo, ciamæ:
Ste denominaçioìn són nasciûe segóndo l'órdine arfabético de létie grêghe: defæti, inti tenpi pasæ, existéiva ànche a denominaçión "færo bèta", a quæ a l'é stæta pöi abandonâ co-a scovèrta che a no l'êa davéi 'na fórma allotròpica do færo, benscì 'na forma paramagnética do færo àlfa, co-a mæxima strutûa.
O færo o l'é tramêzo a-i eleménti ciù comùn insciâ Tæra e o costitoîsce ciù ò mêno o 5% da crósta terèstre. O s'atrêuva sorviatùtto 'nte minerâli costitoîi da seu vàrri òscidi.
Se pénsa che o nùcleo terèstre o ségge formòu prinçipalménte da 'na lîga de færo e nìchel, a mæxima ch'a costitoîsce ciù ò mêno o 5% de metéore. Scibén che són râri, i metiöriti són a fónte prinçipâ de færo a-o stâto metàlico ch'a se peu trovâ inta natûa.
A livéllo industriâle, o færo o l'é estræto dai seu minerâli, sorviatùtto l'ematîte (Fe2O3) e a magnetîte (Fe3O4), tràmite a riduçión con carbònio 'nte 'na fornâxe de riduçión a tenperatûe vixìnn-e a 2000 °C. Inta fornâxe de riduçión, a càrega ('na mescciûa de minerâle de færo, carbònio sótta fórma de coke e calcâre) a l'é mìssa 'nta pàrte âta da fornâxe, méntre 'na corénte d’âia câda a végne forsâ 'nta pàrte de sótta.
Inta fornâxe, o carbònio o reagìsce con l'òscìgeno de l'âia e o prodûxe monòscido de carbònio:
O monòscido de carbònio o ridûxe o minerâle de færo (ematîte, inte l'equaçión chi de sótta) pe fóndelo, diventàndo biòscido de carbònio inta reaçión:
O calcâre o sèrve pe fónde e inpuritæ prezénti 'nto materiâle, sorviatùtto biòscido de silìccio, ænn-a e âtri silicâti. A-o pòsto do calcâre (carbonâto de càlcio) se peu dêuviâ a dolomîte (carbonâto de magnézio). A segónda de quànte inpuritæ se dêvan levâ da-o minerâle, se pêuan adêuviâ âtre sostànse. O câdo da fornâxe o trasfórma o calcâre inte òscido de càlcio:
Depoî l'òscido de càlcio se conbìnn-a co-u diòscido de silìccio e o fórma a rimanénsa:
A rimanénsa a se fónde inta fornâxe (o biòscido de silìccio, da sôlo, restiéiva sòlido) e a stà a gàlla sórvia o færo lìquido, ch'o l'é ciù dénso. In scî lâti, a fornâxe a l'à de condûte da-e quæ se peu çèrne se pigiâ a rimanénsa lìquida (che se peu dêuviâ cómme materiâle pe-a costruçión de stràdde o, in agricoltûa, pe arichî tære ch'àn pöchi minerâli) ò o færo fûzo, che o l'é ciamòu ghîza de prìmma fuxón.
Inte l'ànno 2000 són stæti prodûti ciù ò mêno 1,1 miliàrdi de tonêi de minerâle de færo (pe un valô comerciâle de aproscimativaménte 250 miliàrdi de dòlari), da-i quæ són stæte ricavæ 572 milión de tonêi de ghîza de prìmma fuxón. Scibén che ghe són 48 paìzi ch'estràn minerâli de færo, o 70% da produçión conplescîva o l'é dovûo a-i prìmmi çìnque: Cìnn-a, Braxî, Oustràlia, Rùscia e Ìndia.
I ióni færo(II) (Fe2+) e færo(III) (Fe3+) fórman conplèssi de colôre rósso con tànti conpòsti òrgànichi. Doî de sti conplèssi s'adêuvian pe motîvi d'anàlixi, e a concentraçión do ióne færo(II) ò færo(III) a se dedûxe da l'intenscitæ do colôre do conplèsso che o se fórma.
O canpión o végne mìsso 'nte 'na soluçión àcida pe àcido clòrìdrico ò àcido nìtrico 0,05 M-0,5 M, e o végne tratòu co-in ecèsso de soluçión de tiocianâto de potàscio (KSCN); i ióni tiocianâto, insémme a-i ióni de færo(III), fórman di conplèssi coloræ de rósso rùzze; quànde gh'é ecèsso de tiocianâto, o ióne conplèsso magioritâio o l'é Fe[(SCN)6]3-. I ióni færo(II) no reagîscian, ma pêuan êse preventivaménte oscidæ a ióni færo(III). 
A sciorbànsa da soluçión a l'é lezûa a-a longhéssa d'ónda de ciù ò mêno 480 nm.
Tramêzo a-i catióni che pêuan desturbâ a mezuaçión gh'é l'argénto, o ràmmo, o nìchel, o cobàlto, o zìngo, o càdmio, o mercûio e o bismûo; tramêzo i anióni gh'é i floörûri, i òsalâti e i tartrâti, che pêuan formâ conplèssi abàsta stàbili co-i ióni de færo(III), conpeténdo co-o tiocianâto. I sâ de mercûio(I) e de stàgno(II) dêvan êse òscidæ a-i corispondénti sâ de mercûio(II) e de stàgno(IV), perché destrûan o conplèsso coloròu.
Câxo mâi ghe foîsan tròppi interferénti, se peu preçipitâ i ióni færo(III) inta fórma de idròscido tràmite trataménto co-îna soluçión d'ægoa de amonîaca concentrâ, separâ l'idròscido de færo(III) òtegnûo e deslengoâlo de nêuvo 'nto àcido clòrìdrico desfòu; se no se peu estrâe o conplèsso tiocianâto de færo(III) co-îna mescciûa 5:2 de 1-pentanòllo e étere etìlico.
I ióni færo(II) fórman in conplèsso tramêzo o rósso e cô de çetrón co l'o-fenantrolìnn-a [(C12H18N2)3Fe]2+, l'intensitæ da quæ dipénde da-o pH inte l'intervàllo tra 2 e 9. A sciorbànsa da soluçión a l'é lezûa a-a longhéssa d'ónda de 510 nm.
I ióni færo(III) végnan preventivaménte ridûi a ióni færo(II) pe trataménto con clòrûro de idroscilamònio ò idrochinón.
Tramêzo a-i interferénti ghe són o bismûo, l'argénto, o ràmmo, o nìchel, o cobàlto e i ióni perclòrâto.
O færo o l'é o metàllo ciù uzòu da l'umanitæ, e o raprezénta da sôlo o 95% da produçión de metàlli 'nto móndo. O seu bàsso prêxo e a seu rexisténsa sótta fórma de âsâ o réndan in materiâle da costruçión indispensàbile, mascimaménte pe-a realizaçión de aotomòbili, de scàffi de nâve e d'eleménti portànti de cazaménti. I conpòsti do færo ciù uzæ inclùddan:
O Tè o l' è un beviaggio ottegnüo dall' infüxion de fögge da Thea Sinensis, cianta da famiggia Teacee.
A Thea Sinensis a l' è stæta ciammä anche Camellia Theifera o Camellia Sinensis. Se tratta de un erbô, che ao stato natürale o l' ea originaio dell' Assam e de zone fra India e Cinn-a. Ao stato coltivou o vegne lasciou basso all' artessa de un costo. Sciübben che a preferisce i climi cädi e ümidi, a cianta do tè a sopporta ben anche i freidi invernali. O l' è un sempreverde, dai scioi gianchi. E föggie vegnen cöggeite 3 - 4 votte l' anno. A reisa a pö arrivä a 500 chilli de tè secco pe ettao. I prinçipali paixi prodüttoi son India, Cinn-a, Giappon, Sri Lanka, Indonexia, e varï stati africhen e do Sud do Caucaso.
O tè o contegne teofillinna, caffeinna, öio essensiale, tannin. Fra unna qualitæ de tè e l' atra ghe pö esse grosse differense in to contegnüo de questi prinçipï attivi. Caffeinna e Teofillina son dui derivæ xantinici; a primma a l' ha unna forte azion eççitante in sce o scistema nervoso çentrale mentre a segunda a l' è un potente stimolante cardiaco. Tütte e due han azion diuretica. L' effetto in sce a circolasion a livello de coronarie o l' è abbastansa complesso: teofillinna e caffeinna portan vasodilatazion in periferia, ma vasocostrizion a livello çentrale.
Pe pueile döviä pe l' infüxion, e foggie do tè g'han bezeugno de un trattamento complicou, che o comprende torrefazion e fermentasion a ciü ripreise. Quande a primma torrefazion a l' è fæta in moddo da evitä fermentasioin suççescive, se ottegne o Tè verde.
Arma - Quæ-se-segge ogetto deuviao comme mezo mateiâ d'ofeiza o de defeisa.
Nomme ofiçiâ: República de Cuba, pàize de l'America centrâle, a sò capitâle a l'è L'Avann-a.
Mescico (nomme ofiçiâ: Estados Unidos Mexicanos). Pàize de l'America do nòrd, a seu capitâ a l'é Çittæ do Mescico.
A seu sûperfisie a l'é de 1.984.375 km2, e a seu popolasión de 119.530.753 abitanti (2015).
Diciaròu indipendente da-a Spagna o 27 de seténbre do 1821, o l'é anchêu a nasión co-a ciû grande popolasión de lengua Spagnolla. O spagnòllo e 62 léngoe indigene g'han a mæxima validitæ in tûtto o teritöio.
Mexico City
Zapopan, quartê Puerta de Hierro
Teotihuacan
Toluca
Mitla
Palenque
Uxmal
Chichen-Itza
Isla Mujeres
A Svìssea[1] (in zenéize Svìsera ascì[2]), conosciûa ofiçialménte cómme Confederaçión Svìssea[3], a l'é 'n pàize de l'Eoröpa ch'o se trêuva a-a croxêa tra e pàrte centrâle, òcidentâle e meridionâle do continénte.
A Svìssea a l'é 'na repùbrica federâle formâ da 26 cantoìn e ch'a confìnn-a co-a Frànsa a ponénte, co-a Germanîa a nòrd, con Àostria e Liechtenstein a levànte e con l'Itàlia a sùd. A peu êse spartîa inte regioìn giögràfiche de l'âtociàn svìsseo, de Àrpi e da Jura, pe 'n'àrea totâle de 41.285 km2, di quæ 39.997 km2 són de tæra e o rèsto o l'é covèrto de ægoe intèrne.
Co-în'ànpia porçión do sò teritöio ch'a l'é òcupâ da-e Àrpi, a ciù pàrte di 8,5 milioìn de abitànti da Svìssea a sta inta región de l'âtociàn, lêugo dónde gh'é e træ çitæ ciù grénde e ciù inportànti da-o pónto vìsta econòmico, ö sæ Zürich, Ginêvra e Bazilêa. Inte 'ste træ çitæ chi gh'é a sêde de vàrie òrganizaçioìn internaçionâli cómme a WTO, a WHO, l'ILO, a FIFA, a bànca di regolaménti internaçionâli e a segónda sêde ciù inportànte de Naçioìn Unîe. Inte 'ste çitæ chi gh'é ànche i ciù inportànti ariopòrti internaçionâli da naçión. Pe cóntra a ciù pàrte di òrganìsmi federâli a l'à a sò sêde inta çitæ ciù picìnn-a de Bèrna, a quæ a peu êse consciderâ cómme a capitâle do pàize[4][5][6].
A stöia da Svìssea indipendénte a l'incoménsa vèrso a fìn de l'Etæ de Mêzo co-a creaçión da coscì dîta Vêgia Confederaçión, segoîa da 'na série de sò vitöie cóntra l'Àostria e a Borgéugna. L'indipendénsa a l'é stæta a-a fìn riconosciûa da-o Sâcro Inpêro Romàn ascì co-a sotoscriçión da pâxe de Vestfàlia into 1648. O coscì dîto "pàtto etèrno federâle", firmòu a-o 1° de agósto do 1291, o l'é conscideròu o papê ch'o ségna a fondaçión da modèrna Svìssea, tànto che in quéllo giórno a l'é celebrâ a fèsta naçionâle do pàize ancón a-a giornâ d'ancheu.
Scìnn-a da-a rifòrma protestànte do sécolo XVI, a Svìssea a l'à mantegnûo 'na stréita polìtica de neotralitæ armâ, sénsa conbàtte nisciùnn-a goæra internaçionâle da-o 1815, intràndo inte Naçioìn Unîe sôlo into 2002. A l'à però tegnûo 'na polìtica estèra atîva, parteçipàndo a 'na série de procèsci de pâxe d'in gîo pe-o móndo[7]. In Svìssea, into 1863, a l'é stæta creâ a Crôxe Róssa, unn-a de òrganizaçión umanitâie ciù antîghe e conosciûe do móndo.
A Svìssea a l'é 'n pàize svilupòu, co-a ciù grànde richéssa nominâle média pe çitadìn magiô d’etæ a-o móndo[8], óltre che l'eutén PIL pro capite ciù âto ascì; into pasòu a l'êa consciderâ 'n paradîzo fiscâle[9][10]. A l'à di òtimi livélli in scê scâe de numerôxi ìndichi internaçionâli cómme quélli de conpetitivitæ econòmica e de svilùppo umâno in generâle. Çitæ cómme Zürich, Ginêvra e Bazilêa són pe qualitæ de vìtta tra i lêughi ciù mêgio do móndo[11][12], scibén che, pe cóntra, àn 'n cósto da vìtta tra i ciù âti in asolûto[13]. Segóndo l'IMD, inte l'ànno 2020, a Svìssea a l'êa a naçión ciù acaparànte pe-i lavoratoî qualificæ[14] e, pe-o WEF, a l'êa a quìnta naçión ciù conpetitîva a-o móndo ascì[15].
A l'é un di ménbri fondatoî de l'EFTA e fa pàrte de l'Àrea Schengen e do mercòu ùnico eoropêo aprêuvo di acòrdi bilaterâli, pe cóntra a l'à decîzo de no intrâ inte l'Unión Eoropêa, into Spàçio Econòmico Eoropêo e inte l'Eorozöna.
Baghdad (/pr. ˈbæɡdæd, bəɡˈdæd/; in àrabo: بَغْدَاد‎, pr. baɣˈdaːd) a l'é a capitâle de l'Iraq e a segonda çitæ ciù popolôza do mondo àrabo dòppo O Cairo. A seu popolaçion a l'é stimâ a 8.126.755 abitanti (2018). A l'é scitoâ longo o sciùmme Tigri.
A Çitæ de Tòkyo (giaponeize 東京, trascrissión ingleize Tokyo) a l'è a capitâ do Giappon.
'Sta metròpoli a l'è o çentro da vitta polittica, di affâri, finanse, educasión, comunicaçión e coltûa de tûtto o Pàize.
A s'atrêuva inte l'ìzôa de Hònshu, inta región de Kanto, e o sêu nomme o vêu dî "capitâ ôrientâ", perché a se scitûa a est da preçedente capitâ nasionâ, a çitæ de Kyòto.
A l'è divîza in 23 quartæ (dîti -ku) e a g'à 'na popolasión de 8.340.000 abitanti, scibben contando a periferîa saieivan 12.527.115 (2003).
Fondâ into 1457 da Öta Dökan, into passòu a se ciamâva Edo. A l'è o pòsto de rescidensa de l'imperatô do Giappon.
L'Oçeano Paciffico (ò Paçiffico ò Paxiffego), battezòu co_o nomme latin de Mare Pacificum da o navegatô e esploratô portogheize Ferdinando Magellàn pe-a tranquillitæ de sò ægue in contrasto con quelle de l'Oçeano Atlantego meridionâ, o l'è a ciù grande massa d'ægua do mondo.
