Michelangelo di Lodovico Buonarroti Simoni (* 6. März 1475 in Caprese; † 18. Februar 1564 in Rom) weer en italieenschen Maler, Bildhauer, Architekt un Dichter vun de Renaissance.
To siene bedüdensten Warken höört de Fresken op de Deek un op de Altarmuur vun de Sixtiensche Kapell in Rom un de Skulpturen vun de Pietà un sien David.
Michelangelo weer de tweete Söhn vun den Stadtvogt Lodovico di Leonardo Buonarroti Simoni un de Francesca di Neri. He wurr an' 6. März 1475 in Caprese in de hüüdig Provinz Arezzo boren; dornah truck sien Familie nah Florenz. Dat Kind wurr de Fru vun en Marmorarbeiter in Settignano to Pleeg geven. En paar Johr later is sien Moder storven, nahdem se dree wiedere Söhn boren harr. 
Madonna
Leda
Pietà Rondanini
Ganymede, copia de 1532.
Miguel de Cervantes Saavedra (* 29. September 1547 in Alcalá de Henares (bi Madrid); † 23. April 1616 in Madrid) weer en spaanschen Dichter. He weer sien Leven lang en armen un vun veel Unglück verfolgten Minsch. In de Seeslacht vun Lepanto verloor he siene rechte Hand un dorüm weer sien Ökelnaam „de grote Eenhannige“. He schreev in ene smackliche Spraak vele Novellen un Romane. Sien bekanntstet Wark, „Leven un Daten vun den scharpsinnigen Eddelmann Don Quijote vun La Mancha“, schreev he as he maal för längere Tiet in en Kittjen sitten muss. Siene Warken strahlt veel minschliche Gööd un fienföhligen Bedacht ut. Heinrich Heine meen, dat man Cervantes bloots mit Shakespeare un Goethe verglieken kunn.
Vergil (* 15. Oktober 70 v. Chr. in Andes bi Mantua; † 21. September 19 v. Chr. in Brindisi), eegentlich Publius Vergilius Maro (nah en in de Laatantike entstahn Schrievwies ok Publius Virgilius Maro oder Virgil), is neben Horaz de bedüüdenst röömsch Dichter vun de „Augusteisch Tiet“. Sien Aeneis gellt as Natschonalepos vun de Römer.
Édith Piaf, börgerlich Édith Giovanna Gassion, (* 19. Dezember 1915 in Paris; † 10. Oktober[1] 1963 in Plascassier, na de Doodsoorkunn 11. Oktober 1963 in Paris) weer en franzöösch Chansonsingerin.
As Édith Gassion boren, wurr Édith Piaf all eenig Weeken nah hör Geburt vun hör Moder Anita Maillard, en Koffihuussingerin, verlaaten un is bi hör Grootmoder vun Moders Siet upwussen. Bi de weer se aber meest verhungert. Hör Vader Louis Gassion, Akrobat (Kontorsionist, d. h. Slangenminsch) in en Wannerzirkus, hett hör denn 1917 bi sien Moder ünnerbrocht, dat sien Dochter we’er to Kräften kommen de. 1919 hett se hör Oogenhoornhuut in Sweer kregen un wurr blind. Twee Johr later hett hör Oma mit hör en Wallfohrt to Theresia Martin nah Lisieux, wo Édith ok würklich hulpen wurr. Af de Tiet hett se Theresia hör Leben lang verehrt. Se weer eerst söben Johr old, as se dat eerste Mal mit hör Vader up Tournee gahn is. Mit 10 Johren hett se up Straaten sungen. Édith Piaf wurr bannig stark prägt vun de Alkoholismus vun hör Vader un vun de Gewalttätigkeit vun dat Milieu, in dat se upwussen is.
As 15-johrige hett se hör Vader verlaaten un is alleen as Straatensingerin nah Paris trucken. Lütt Tiet dornah wurr se vun de Kabarettbesitter Louis Leplée opdeckt, de hör as Chanteuse in sien Kabarett holt hett un de hör de Naam geev, ünner de se bekannt wurr: „La Môme Piaf“ (Lütten Spatz).
An’ 11. Februar 1933 hett se hör eenzigst Kind up de Welt brocht, hör Dochter Marcelle. Dat Kind wuss bi sien Vader up, wiel Édith Piaf dat vörtrucken hett mit Simone Berteaut, en langjohrig Vertroote un Fründin, up Musikveranstaltungen uptotreden. Marcelle is mit twee Johr an en Hirnhuutentzünden storven. 
1935 nehm Édith Piaf, de blots 147 cm groot weer, hör eerste Platt up. Kört dorup wurr hörr Mentor Leplée dood makt un se wurr bezichtigt dorvan wusst to hemm un de Daad wulln se hör ok in de Schoh schuven. Se is zwor freespraken wurrn, aber liekers in de Provinz flücht. Eerst 1937 is se we’er nah Paris torüchgahn. 
Ünner de Förderung vun Raymond Asso gelung hör in de folgend Johren de groote Dörbröek. Neben Bühnenuptreden in ganz Europa hett se mennig Schallplatten upnommen. 
To Tiet vun de Twete Weltkrieg un de düütsch Besatzungstiet bleev se in Paris un geev Konzerte för Kriegsgefangene. Dorbi hett se ok gefälscht Arbeitserlaubnisse in’t Gefangenenlager smuggelt, um en paar Suldaten de Flucht mögelk to maken. In disse Tiet harr se ok en leidenschaftlich Verhältnis mit den söss Johr jüngeren Chansonnier Yves Montand, de sien Karriere se fördert hett. 
Édith Piaf harr hör Leben lang Probleme mit de Gesundheit. De Boxer Marcel Cerdan weer hör groote Leev. He is in Oktober 1949 bi en Unfall storven. Dordör hett se en Schock kregen un in de Folg vun de Schock ok noch en chronisch Rheumatoide Arthritis (so hör Sekretärin) kregen, ünner de se fortan leeden hett. De Pien hett se mit stark un överdoseert Medikamenten bekämpft, vun de se denn afhängig wurr. Dat föhr denn dorto, dat dornah dat Stigma vun de Drogensucht an hör haften dee. Dorto keemen Alkoholexzesse. Se hett söben Operatschonen un Entziehungskuren dör, de man nich tellen kann. 
1952 hett se den franzöösch Singer Jacques Pills (richtig Naam: René Ducos) heiraadt, vun de se aber 1956 weer schett wurrn is. Enn’n vun de 1950er Johren, bi en Konzert in Stockholm is se up de Bühne tosommenbroken un se hebbt unheilbar Krebs bi hör faststellt. Piaf hett dat aber nich stöört un se is wiederhenn uptreden, aber bi hör Tourneen weer jetzt immer en Krankensüster dorbi, de hör, wenn’t denn nödig weer, Morphium tegen hör Pien geven de. In disse Tiet harr se ok en körte Liebesaffäre mit den veel jüngeren Chanson-Singer Georges Moustaki. He weer dat ok, de 1959 för Piaf dat bekannt Chanson Milord (rutkament 1960) to de Kompositschon vun Marguerite Monnot schreven hett, wat later henn hör gröttste Hit wurr. 
In’ Oktober 1962, wenig Johr nah hör Affäre mit Moustaki, hett se den twintig Johr jüngeren Singer Théo Sarapo heiraadt, wat ok Skandal veroorsaakt hett. Anfang August 1963 hebbt Sarapo un de Impressario Louis Barrier de do all swoor Kranke in en afleegen Huus in Plascassier dicht bi Grasse bröcht. Aber ok dor hett sück hör Gesundheit verslechtert. An Piafs Siet weer hör letzte Sekretärin, Danielle Bonel, un en Krankensüster; Sarapo weer up Tournee. Bonel hett Sarapo zwor seggt, datt Piaf in’t Starven leeg, aber Sarapo is liekers to laat herkommen. Piaf is an’ 10. Oktober 1963 storven. Bonel hett later henn in en Feernsehdokumentatschon seggt,[1] Piaf weer tegen 12:45 Uhr storven; op de genau Tietpunkt kunn se sück aber nich besinnen. De denn intüschen indrapen Sarapo hett denn tosommen mit Bonel un Barrier beslaten, nix van Piaf ehrn Dood to seggen un de Liek stiekum nah Paris to bringen. Bonel hett en Krankenwagen besörgt un tegen 20 Ühr sünd se nah Paris afreist. Över den illegalen Transpoort vertell Bonel: 
„De Krankensüster un Theo weern in de Krankenwagen. Wenn wi anhollen wurrn weern, harrn wi seggt, dat se jüst nu storven weer – ünnerwegens. Se muss eenfak in Paris starven. För hör geev dat gar kien anner Mögelkeet. Se harr dat mit Sekerheit ok so hemm wullt.“[1]
Noch in de Nacht hebbt se Piafs Dokter upwaakt. He hett denn ok en falschen Doodenschien utstellt. Offiziell dood wurr Piaf an’ 11. Oktober 1963 um 8 Uhr mörgens.[1] 
40.000 Minschen hebbt an dat Gräffnis up de Cimetière du Père Lachaise deelnommen. Ok hüüd wurrd hör Graff, in de ok hör Mann Théo Sarapo, de 1970 bi en Autounfall to Dood kommen is, un hör Dochter liggen, stännig mit frisch Blööm smückt. Dat lüttje Édith-Piaf-Museum in Paris (Rue Crespin du Gast) stellt persönlich Souvenirs, en Kleed un de Porzellansammlung vun de Künstlerin ut.
De „Spatz von Paris“ wurr to een vun de bekannte „Exporte“ ut Frankriek. Leder as Milord un Non, je ne regrette rien weern weltwiet Hits. Anner bekannt Leeder weern:
Neben hör eegen Karriere (se nehm över 200 Leeder up Schallplatten up) hett se aktiv den domolig muskalischen Nawuss fördert. Se harr grooten Infloot up de Karrieren vun Charles Aznavour, Gilbert Bécaud, Eddie Constantine, Yves Montand, Georges Moustaki, Jacques Pills un Francis Lai.
Dat Leven vun Édith Piaf weer ok Vörlaag vun en poor Kinofilmen, so ünner annern Claude Lelouch (Edith und Marcel, 1983 mit Evelyne Bouix as Piaf) un Guy Casaril (Piaf, 1984 mit Brigitte Ariel). As Film mit mehr Spood gellt Olivier Dahan sien franzöösche Kinoproduktschon La vie en rose (2007), de de Piaf-Dorstellerin Marion Cotillard den Oscar inbrocht hett.
Gottfried Wilhelm Leibniz (* 1. Juli 1646 in Leipzig; † 14. November 1716 in Hannober) weer en düütschen Mann vun de Wetenschoppen, en Philosoph, Mathematiker, Diplomat, Physiker, Historiker, Politiker, Bibliothekar un Dokter vun dat weltliche Recht un dat Karkenrecht. He warrt as de universale Geist vun siene Tied ankeken un weer een vun de bedüdensten Philosophen, as dat 17. Johrhunnert to Enne güng un dat 18. anfüng. In't 18. Johrhunnert warrt he faken Freeherr nömmt, man dat he würklich in'n Adel böört wurrn is, dor gifft dat bither to keen Oorkunnen över. He weer en Vertreder vun den Ratschonalismus in dat Tiedöller vun de fröhe Upklärung. Mehr oder minner to de sülvige Tied, as Isaac Newton, man unafhängig vun em, hett he en Twieg vun de Mathematik entwickelt, de unner den Naam Calculus (Differentschal- un Integralreken) bekannt is. Wen vun düsse beiden de eerste weer mit düssen wichtigen Bidrag to de Mathematik, hett to en groten Striet twuschen jem föhrt. 
Leibniz warrt ankeken as en Optimisten, vunwegen dat he dor övertüügt vun weer, dat düt Weltall, wo wi in leven doot, „dat beste vun all Welten, de mööglich weern“, is. Siene Philosophie is nich schier ratschonalistisch. Up de ene Kant hett se ehre Wuddeln deep in de Scholastik, up de annere Kant is se wiet vörut un nümmt latere Entwicklungen vörweg in so verscheden Gemarken, as Logik, Biologie, Bargbo, Geologie, Wohrschienlichkeitslehre, Linguistik un Informatik. Man ok över Politik, Recht, Ethik, Theologie, Historie un Philologie hett he schreven. Siene Bidrääg sünd verstreiht över allerhand Publikatschonen, Manuskripten, de nich rutbröcht wurrn sünd, un sünnerlich in teindusenden vun Breven. Bit up den hüdigen Dag, bi 300 Johre na sien Dood, gifft dat noch keen vullstännige Utgave vun siene Schriften. 
Leibniz siene Öllern hefft al fröh den Jung sien Vermaak an Fragen vun de Philosophie un vun dat Recht upweckt. Sünnerlich sien Vadder steek dorachter. Dat weer Friedrich Leibniz, en Juristen un Perfesser för Moralphilosophie (Ethik), de ut Altenburg stammen dö. Siene Mudder weer de Dochter vun en Rechtswetenschoppler. In de grote Bökeree vun sien Vadder hett de junge Leibniz mit acht Johren sik sülms de latiensche un de Greeksche Sprake bipuhlt. As he twolf Johr oold weer, hett he bi dat Nadenken över Fragen vun de Logik de Anfäng vun en Tekenspraak vun de Mathematik tostanne bröcht. 
1661 hett he sik an de Universität Leipzig inschrieven laten un hett up Philosoph studeert bi den Theologen Johann Adam Schertzer un bi den Theoritiker vun de Philosophie, Jakob Thomasius. 1663 wessel he na de Universität vun Jena un woll sik dor, unner dat Leit vun den Mathematiker, Physiker un Astronomen Erhard Weigel mit Pythagoras befaten. Mit 20 Johren woll he sien Dokter vun de Rechten maken, man de Leipziger Universität meen, he weer dor noch to jung för. Leibniz güng denn na Nürnbarg an de Universität Altdorf un woll dor promoveern. För en wisse Tied stünn he in Tosamenhang mit ene geheeme Sellschop dor, de sik mit Alchemie befaten dö. Man dat hett nich lange duert un he hett sik över de ehre Experimenten lustig maakt. Dorna hett he bit 1672 in'n Deenst stahn bi de Arzbischop vun Mainz, Johann Philipp von Schönborn. 1672 reis Leibniz as Diplomaten na Paris. Dor hett he den „Sünnenkönig“ Ludwig XIV. sien Plaan wiest, wo he Ägypten mit erovern konn in ene Aart vun Krüüztog. Mit düssen Plaan woll he den franzööschen König aflenken vun sien Ansinnen, siene Nabers in Europa an to griepen. De König woll mit düssen Plaan avers nix to kriegen hebben, man mehr as hunnert Johre later hett Napoleon em utföhrt in siene Expeditschoon na Ägypten. 1672/73 hett Leibniz siene Rekenmaschien för de veer Aarden vun de Grundreken fardig stellt un is denn ok Liddmaat wurrn vun de „Royal Society“ in London. 1676 is he Hoffraat un Bibliothekar vun den Hoff in Hannober wurrn un is hentrocken na dat Huus, wat hüdigendags Leibnizhuus heten deit. 1691 is he ok noch Bibliothekar wurrn in de Hartog-August-Bökeree in Wulfenbüddel. Vun 1685 af an reis Leibniz up Updrag vun de Welfen dör Europa un möök sik dor an, ene Geschicht vun dat Huus vun de Welfen to schrieven. In düssen Tosamenhang keem he 1688 na Wien un kreeg dor ene Audienz bi Kaiser Leopold I.. Leibniz hett den Kaiser allerhand Plaans vördragen, as en Reform vun de Münten un Plaans för Geld-, Hannels- un Manufaktursaken, ok to'n Upbo vun en Archiv vun dat Riek un för de Finanzeern vun de Kriegen gegen dat Osmaansche Riek. Man de Kaiser hett em bloß fründlich tolustert. 
1700 is na en Tied vun Verhanneln mit den brannenborgschen Kurförsten Frerich III., wat later de König Frerich I. wurrn is, de Preußisch Akademie vun de Wetenschoppen grünnt wurrn. Vörbiller geev dat al in England un in Frankriek. Leibniz is düsse Akademie ehren eersten Präsidenten wurrn. He wull dor noch mehr vun maken un verhannel 1704 in Dresden över en Akademie vun Sassen. 
Gottfried Wilhelm Leibniz is 1707 vun den Kaiser Karl VI. adelt wurrn. He is dor Freeherr bi wurrn. Man kort för sien Dood full he in Ungnade[1]. Sien ganz Leven lang reis he dör Europa hendör un harr jummers to doon mit annere Wetenschopslüde. 1716 weer Leibniz up Kur in Bad Pyrmont. An'n 14. November vun düt Johr is he storven. He weer 70 Johre oold un weer ganz alleen, bloß sien Sekretär is mitween bi sien Gräffnis[1]. Begraven liggt he bi de Hoff- un Stadtkarken St. Johannis in Hannober. 
Konfuzius (Mandarin: Kung-tse; * 557 v. Chr.; † üm 479 v. Chr.) weer de Grünner vun’n Konfuzianismus, wat ene Philosophie is. Konfuzius leev in Qufu in de noordchineessche Region Shandong. Obschoonst de Konfuzianismus nich as ene Religion gellen laten ward, gifft dat en groten Tempel för em in Qufu. Ok in anner Öörd gifft dat konfuziaansche Tempels. Dat heet nich, dat dat ene Religion is, man dat kann sien, dat disse Tempels ok to Religionen höörn. Konfuzius harr ene konservativere Lehr as de tweetgröttste Philosoph in de Historie vun China, Lao-Tzi, wat wahrschienlich so weer, wiel Konfuzius ut’n Nörden vun China weer un Lao-Tzi ut’n Süden. Konfuzius weer för de chineessche Historie as keen anner Lehrmeester wichtig. He wurr in de 
Volksrepubliek China ene Tied lang nich gellen laten.
 Dit Woort hett noch annere Bedüden: kiek dorför ünner Karl Marx (Mehrdüdig Begreep).
Karl Marx (* 15. Mai 1818 in Trier; † 14. März 1883 in London) weer de Begrünner van den wetenschaplichen Sozialismus.
Karl Marx stamm ut ene jüüdsche Familie, de na den Protestantismus övertreden weer. Na siene Schooltiet studeer Marx Philosophie un Geschichte, wurr Journalist un stund ene liberale Tietschrift in Köln vör. Wiel he „staatsfeendliche“ Artikels schreven harr, verhung de preußische Regeren en Schrievverbott över em. He gung darum na Paris un laterhen na Brüssel, woneem he tosamen mit Friedrich Engels dat „Kommunistische Manifest“ verfaat. Letzenns gung he na London un leev dar in tämlich eenfache Umstännen. In London schreev he sien Hööftwark „Das Kapital“, dat to'n Deel eerst 1883 na sienen Doot van Engels rutgeven wurr.
Marx forsch na de Uursaken van den sozialen Wannel, den he in siene Tiet beleven de. He meen, dat de ganze geschichtliche Afloop so kamen weer, wiel de Produkschoonswies van de Minschen sik totaal verännert harr. He seeg, dat dat mit ümmer mehr Updelen van de Arbeit in de Industrie so wiet kamen weer, dat de Minschen över dat, wat se herstellt, ümmer weniger verfögen köönt. Se weern nich mehr eens un tofreden mit de Arbeit. Se geev nich mehr her as blot 
den schragen Lohn. 
Marx schreev: "In Manufakturen un Handwark bedeent sik de Arbeider mit dat Warktüüg, in de Fabriken deent he de Maschinen." Dat weer na sien Upfaten blots so to ännern, dat de Arbeiders dat Verfögen över de Produkschoonsmiddel (Maschinen, Fabriken, Bedrieve) sülvst in Besitt nehmen un gemeensaam de Göder herstelln, de se för nödig hooln.
"Proletariers in all Länner, verenigt jo!", dat weer de Parool ut dat "Kommunistische Manifest". Warum disse Uproop an de Arbeiders? Marx seeg, dat dör de verännerte Arbeitswelt grote Gegensätze twüschen de Besitters un de afhängigen Volksschichten upkamen weern, de letzenns up enen Klassenkamp henutlepen.
Na Marx sien Menen har dat Upstiegen van dat Börgerdoom (de Bourgeoisie) de Arbeiders to Proletariers maakt. To de Bourgeoisie tell he all, de Kaptaal harrn, mit dat se Fabriken boon oder Hannel drieven kunnen. Proletarier weern all, de sünst nix besitt as ehre Arbeitskraft. Disse eenzigen Besitt mööt se stännig an de Kaptalisten verköpen, dat se sik man jüst even ehren Levensunnerholt verdeent.
Na de Lehr van Marx weert de Kaptalisten ümmer rieker un mächtiger wiel se dör de Arbeit van de Arbeiders ümmer mehr Kaptaal anhüpen köönt, mit dat se noch mehr Fabriken boot. De Grootbedrieven nehmt to un de Handwarkers un lütten Unnernehmers köönt mit ehr nich konkurreren. De Proletariers weert noch afhängiger, wiel dör dat Verbetern van de Maschinen ümmer weniger Arbeiders nödig sünd. Wenn nu de Kaptalisten mehr Waren herstellt as dat Volk köpen kann, kummt dat to ene Weertschapskries, to en "Överprodukschoonskries". För Waren kann denn nich mehr de reelle Pries innahmen weern.
Marx weer darvan övertüügt, dat in'n Kaptalismus ene Kries na de annere keem un so de Kaptalisten dwingt, de Löhne to körten oder de Arbeiders ruttosmieten. So kunn he vörutseggen, dat dat de Arbeiders bold noch slechten gahn de. Wenn de Arbeiders sik dat bewusst weern un sik tosamnsloten, denn kunnen se, so meen he, in ene proletarische Revolutschoon de Herrschap van de Bourgeoisie störten un sülvst över de Produkschoonsmiddel verfögen. Wenn dat denn in dat "Diktat van dat Proletariat" letzenns nich mehr um Profit gung, man blots noch um dat, wat för all nödig is, denn schull dat kiene Klassen un kienen Klassenkamp mehr geven.
Mit dat Bild, wat Marx van de Tokumst in de Arbeitswelt harr, is de wetenschapliche Sozialismus begrünnt wuurn. De Diskuschoon daröver is in över hunnert Jahren ümmer noch nich toenn gahn, ganz in'n Gegendeel: vele ne'e Gedanken un Probleme sünd dartokamen, un de Naam Marx warrt in de Geschichte ganz seker för ümmer enen fasten Platz innehmen.
Alexander de Grote (Ἀλέξανδρος ὁ Μέγας Aléxandros ho Mégas), anners Alexander III. vun Makedonien, ut dat Huus vun de Argeaden, (* 20. Juli 356 v. Chr. in Pella; † 10. Juni 323 v. Chr. in Babylon) weer vun 336 v. Chr. bit to sienen Dood König vun Makedonien un Baas vun den Bund vun Korinth. Alexander sien Vadder Philipp II. harr ut den vörmols nich sunnerlich groten Staat Makedonien un en Reeg vun greeksche Poleis en dannig Riek maakt. Alexander hett de Grenzen vun düt Riek noch mol unbannig wiet rut schaven, as he up den so nömmten Alexandertog dat Perserriek erover un bit na Indien henkamen dö. Nadem he in Ägypten inmarscheert weer, is he dor as Pharao ankeken wurrn. 
He hett allerhand grote Slachten un Kriege wunnen. Vundeswegen harrn de Lüde dat dor al ummer up afsehn, em in Literatur un Kunst af to billen un sik mit em ut’neen to setten. Al in de Tieden vun de Antike, un noch in de hüdige Wetenschop vun de Historie könnt de Lüde dor avers nich overeen kamen, wat se vun Alexander to holen hefft. 
As he up den Throon stiegen dö, fung dat Tiedoller vun den Hellenismus an. Den sien Kennteken is unner annern de Stempel vun greeksche Kultur un Spraak, de all annern Länner un Völker updrückt wurrn is. Düsse Kultur-Traditionen vun den Hellenismus gungen fudder, as de greeksche Welt al lang tohopensackt weer un hefft noch Johrhunnerte lang leevt in dat Röömsche Riek un dat Riek vun Byzanz.
Königin Elisabeth I. (* 7. September 1533 in Greenwich ; † 24. März 1603 in Richmond) weer de Königin vun England vun 1558 bet 1603. Se weer de letzte vun de Königen vun’t Huus Tudor un, nah Matilda, Lady Jane Grey un Maria Tudor, de veerte Fro up den Throon vun England. Bekannt wurrn is se ok unner den Naam „De Jungfroon-Königin“ (The Virgin Queen). Se weer de Dochter vun Heinrich VIII. un den siene twete Fro Anne Boleyn. Se folg ehre Halfsuster Maria I. (Ökelnaams: „Maria de Kathoolsche“ un „Bloody Mary“) up den Throon. Elisabeth hett keen Kinner harrt. Na ehren Dood is ehr neegsten Verwandten up den Throon folgt. Dat weer Maria Stuart ehr Söhn Jakob VI., de König vun Schottland weer. As engelschen König dreeg he den Naam Jakob I..
Elisabeth I. is boren in den Greenwich Palace. Se weer Heinrich VIII. un Anne Boleyn ehre Dochter. Vunwegen dat Anne Boleyn em keen Jungs schunken harr, hett Heinrich siene tweete Fro verordelen un an'e Siet bringen laten. He hett eenfach seggt, se harr Ehbruch mit verscheden Mannslüde bedreven. Dat stimm avers nich. He woll ehr losweern un Scheden weer nich mööglich. Dor weer Elisabeth noch nich mol dree Johr oolt. Vun de Deern is denn faststellt wurrn, dat se na de engelschen Gesetten nich Königin weern konn. Eerst veel later, as Heinrich siene sesste (un leste) Fro Catherine Parr wat to seggen harr, hett dat Parlament ehr wedder in de Throonfolg insett. Vunwegen düsse Ümstänn hett Elisabeth ehr Leven lang dormit to kriegen harrt, dat ehre Fienden ehr vörsmieten döen, se harr up England sien Throon gor nix to söken, se weer ja gor keen richtige Königin, man bloß en Bastard. Achter düsse Snackeree stünn ok Maria Stuart, de vörmolige kathoolsche Königin vun Schottland. De wull denn süms Königin vun England weern. 
In ehr Tied warr, wiels de Hanse, Frankriek un Spanien gegen Ingland weern un Ingland so anner Hannelsrebeden hebben müss, Virginia innahmen. Dat weer de Anfang vun't British Empire un't Enn vun de Hanse. In de Tiet vun de Königin Elisabeth hett sick de Anglikaansche Kark dörsett.
Heinrich VII. |
Heinrich VIII. |
Edward VI. |
Marie I. |
Elisabeth I. |
De Kennistheorie, up Düütsch woll ok Erkenntnistheorie oder greeksch Epistemologie, is an de Siet vun de Ethik, de Logik un de Ontologie een vun de wichtigsten Unnerdelen vun de Philosophie. De Ontologie fraagt na, wat de Grundlaag un dat Fundament vun de ganze Würklichkeit is. De Ethik fraagt, wat wi doon schöllt un wat nich. Man de Kennistheorie fraagt, wo wi dat denn her weten schöllt. De Kennistheorien könnt sik mit ganz verscheden Afdelen vun de Wetenschoppen befaten. Dor geiht dat üm dat Weten in de verscheden wetenschopplichen Afdelen vun de Naturwetenschoppen, vun de Metaphysik oder vun de Moral. Dorbi gifft sik de Kennistheorie af mit Fragen as: Up „wat för“ Kennissen kann een sik verlaten? Welk könnt as wohr ankeken weern? Wat för Henwies könnt wi to Hölp nehmen? Wie kümmt dat dorto, dat Menungen wohr sünd un dat Recht up jem ehre Siet hefft? Wie kann man dat künnig weern? Wat kümmt dorbi rut, wenn wi de wichtigen Wöer in de Kennistheorie ünnersöken doot? Wöer as Weten un Sekerheit? Wat hett dat „Ümto“ dormit to kriegen, wenn wi dorvun övertüügt sünd, dat bestimmte Menungen wohr sünd un gellen doot? Sünnerliche Aarden vun de Kennistheorie sünd de Ratschonalismus, de Empirismus un de Idealismus.
De Konfuzianismus is en Philosophie, de op de Traditschonen vun Konfuzius un sien Schölers torüch geiht.
Konfuzius leev in Qufu in de noordchinees’sche Region Shandong, woneem dat en groten Tempel för em geven deit. Konfuziaansche Tempels gifft dat ok in annere Öörd. Dorbi warrt de Konfuzianismus nich as Religion för sik ansehn, ofschoonst he eenige religiöse Elementen bargt. Konfuzius harr en konservativere Lehr as de tweetgröttste Philosoph in de Historie vun China, Lao-Tzi.
För China weer kuum en annere Lehr so bedüden as de Konfuzianismus. En Tiet lang weer de Lehr aver in de Volksrepubliek China nich acht. Ok för de Historie vun ünner annern Korea, Japan, Indonesien, Laos un Vietnam weer de Konfuzianismus wichtig.
De Demokratie (ooltgreeksch δημοκρατία, vun δήμος dēmos „Volk“ un κράτος, kratos „Macht, Herrschup, Kraft, Stärk“) weer in de Antike, in Grekenland, de Naam för de Herrschup, de direkt vun dat Volk utöövt wurrn is. Hüdigendags warrt Demokratie tomeist bruukt as en Naam för verscheden Formen vun Herrschup, de ehr Grundlaag vun dat Volk hernehmt. So’n Formen sünd de direkte Demokratie, de repräsentative Demokratie, de Radikaldemokratie un de Basisdemokratie.
In de Bundsrepubliek Düütschland is in dat Grundgesett in Art. 20 Afs. 1 GG fastleggt: „De Bundsrepubliek Düütschland is en demokraatschen un sozialen Bundsstaat“. Vunwegen de Ewigkeitsgarantie ut Art. 79 Afs.3 GG kann dor ok nix an ännert weern. 
Een kann nich fastleggen, wat genau nu en Demokratie is un wat dor nu tohören mutt. Jede Demokratie is anners un dor mutt een üm seggen, wat vun verscheden Kennteken bi en Demokratie vörkaamt.[1] 
Düsse Kennteken dröövt avers bi keen Demokratie fehlen:
De US-amerikaansche Organisatschoon Freedom House, de sik ankickt, wie dat mit de Demokratie över de ganze Welt hen utsütt, vertellt, dat dat in dat Johr 1900 in de ganze Welt 55 sülvstännige Staten geven hett. Keen een dor vun weer dormols en Demokratie. Dat liggt dor an, dat dat in keen Land de Möglichkeit geev, dat Froonsminschen sik wählen laten konnen. Dat höört avers to en Demokratie mit to. In dat Johr 1950 geev dat midderwielen 80 sülvstännige Staten in de ganze Welt. Dormank weern 22 Demokratien. 1999 weern de Staten up 192 anwussen. Meist de Hälft konnen as Demokratien gellen. Dat weern 85 Stück. Dat en Land as Demokratie gellen deit, dor höört twee Saken to, de mütt dor unbedingt bi ween. Dat sünd de politschen Rechten („political rights“) un de Freeheiten vun den Börger („civil liberties“). Tominnst de Grundlagen dorvun mütt in en Demokratie dor ween. Bi de neen Demokratien sünd veel Länner, de eerst in de lesten 20 Johren vun dat 20. Johrhunnert dorto kamen sünd, besunners in Oosteuropa, in Asien un in Latienamerika.
In de Antike geev dat den Ünnerscheed vun de freen Börgerslüde un de annern. To düsse annern höörn de Slaven, de Frömden, man ok de Froenslüde to. Bi de eersten demokraatsche Ideen güng dat dor üm, dat de freen Börgerslüde al mitsnacken un mitmaken schollen. Se kregen dor demokraatsche Rechten to. För de annern geev dat düsse Rechten nich, de mössen butenvör blieven. 
Tomeist warrt de Attische Demokratie as de eerste Demokratie in de Welt ankeken. Dat weer in de Tiet vun de Antike, lang vör Christus siene Geboort. 
Dat harr dor lang Striet geven twuschen den Adel un de rieken Lüde up de ene Siet un Jan un alle Mann up de annere Siet. Amenne dröff jeden Mann in de Stadt Athen bi de Regeern mit bestimmen. He möss avers en richtigen Börger (Vullbörger) ween un tominnst 18 Johr oolt ween. Dormols geev dat bi 30.000 bit 40.000 vun sulk Börgers in de Stadt. Wenn dat üm ganz wat Wichtigs güng, as üm Krieg un Freden, denn is dat in en Volksversammeln afmaakt wurrn. Tominnst 6.000 Börgers mössen dor denn bi ween. De Beamten in den Staat (as de Archonten) weern an un for sik dör dat Loos utsöcht. In Tiet vun’n Krieg sünd se avers wählt wurrn. 
Över düsse Staatsform is ok streden wurrn. Dat geev dor ünner annern de Mööglichkeit, Börgers in’t Exil to schicken. Dat passeer, wenn de Een oder anner ankeken wurrn is as een, de nix mit de Demokratie an’n Hoot harr un de Macht an sik rieten wull. Denn heel de Volksversammeln dat „Schörengericht“ (Ostrakismus). So sind hen un wenn mächtige Politiker ut den Staat rutsmeten wurrn un mössen in’t Utland. Wenn een goot snacken konn un wüss, wat de Lüde hören wullen, den konn en enkelten Redner groten Indruck maken up de Volksversammeln un de ganz in siene Hannen kriegen. Demagogen hefft en grote Rull speelt in de Politik vu Athen. 
Ok in annere Städer vun den Seebund vun Attika geev dat Demokratien. De schollen sik avers tomeist bloß achter de Saak vun Athen stellen. 
De Philosoph Aristoteles (he weer Schoolmester vun Alexander den Groten) hett vun Demokratie nix holen. In sien Book Πολιτικά (Politika) schreev he, bi de Demokratie weer dat doch bloß so, dat de Armen boven seten. Dor konn, meen he, nu för den Staat nix Godet bi rutsuern. Wenn de Armen nu de Macht harrn, denn so döen se ok bloß för sik süms sorgen un nich för de Meenheit.[2]. Man, anners as sien Lehrer Platon, weer he nu nich heel un deel gegen de Demokratie, wenn dat dor nich mit to dull dreven wurr. He meen, am besten weer dat, wenn en Demokratie un Oligarchie tohopenmengeln dö. So’n Aart vun Verfaten kreeg vun em den Naam Politie. 
Grundlaag vun de Demokratie, meen he, weer de Freeheit. Dor keem dat nu vun, dat Demokraten dat an’n leevsten harrn, wenn se gor nich regeert weern döen, oder bloß een üm’n annern. To de Freeheit höör dat to, dat een mol süms regeern kann un mol regeert weern mutt: „Al Ämter weert vun al Lüde övernahmen, al regeert över jedeen un jedeen över all. Un dat jummers een üm’n annern.“
Aristoteles meen, för de Freeheit weern dree Saken nödig:
De meiste Freeheit gifft dat bi de Staatsformen vun de Monarchie, vun de Oligarchie un vun de Demokratie, meen de Philosoph. Man bi al düsse Staatsformen duert dat nich lang un de sleiht ut’e Aart. Denn kümmt de neegste ran. De Monarchie sleiht ut’e Aart un warrt to de Tyrannis. De geiht över na de Aristokratie. De sleiht ut’e Aart un warrt to en Oligarchie, dor warrt denn de direkte Demokratie vun un de geiht denn över in de Herrschup vun Jan un alle Mann, dat is de Ochlokratie. Un so geiht dat jummers vun een to’n annern.
Ok in de Republik vun Rom güng dat to’n Deel demokraatsch to. Dorachter stünn de Idee vun de Gliekheit vun de freen Börgers, jedenfalls, wenn dat üm de Wahl to’n Magistrat güng. An un for sik weer de Grundlaag vun de Politik in Rom avers nich de Demokratie, man de Oligarchie. 
As dat röömsche Riek ünnergahn weer, weer vun de Demokratie in Europa nix mehr nableven. Bloß bi de Gemeenden leev dor noch wat vun na. So weer dat bi de düütschen Rieksstäder un in Delen vun de Swiez. In en ganze Natschoon füng dat mit de Demokratie eerst wedder an, as in Grootbritannien in dat 13. Johrhunnert dat Ünnerhuus tostann keem. An’n Anfang harr düt Huus nich veel to mellen un de König lä dor ok sien Hand up. As de Afsluut Monarchie upkamen weer, is de Macht vun düt Huus noch ringer wurrn. Man in den Engelschen Börgerkrieg in dat 17. Johrhunnert speel dat Parlament miteens en grote Rull. De König bruuk Geld för den Krieg gegen Schottland un bloß dat Parlament dröff de nödigen Stüern besluten. So kreeg dat Parlament gegen den König över Böverwater. Na en Övergang mit en Militärdiktatur ünner Oliver Cromwell is dat Ünnerhuus denn to en Volksvertreden mit allerhand Rechten wurrn. In Cromwell siene Tioeden geev dat ok Lüde, as John Lilburne, de foddern, dat Slaveree un Leibeigenschaft afschafft weern mössen un all Mannslüde en allgemeen un free Wahlrecht geneten schollen. Düsse Lüde gellen as „Levellers“ (Liekmakers). Cromwell hett Lilburn achter Trallen setten laten. De Böversten in dat Land muchen mit so’n afsunnerlichen Ideen nix to kriegen hebben. Just so weer dat in de Attische Demokratie ok al ween. 
De Grundrechten vun en modern Parlament sünd 1689 in Grootbritannien inföhrt wurrn. As in de „Gloorieke Revolutschoon“ de nedderlannsche Statthöller Willem III. vun Oranien un siene engelsche Fro Maria up den engelschen Throon kamen sünd, hefft se de „Bill of Rights“ ünnertekent. Dor kreeg dat Parlament dat Recht mit, tohopen to kamen ahn den König sien Willen. Dorto weer de Upsicht un dat Togriepen up de Staatsfinanzen nu siene Saak, un de Liddmaten vun dat Parlament gollen vun nu af an, as „immun“, d. h. de König dröff nix gegen de enkelten Littmaten ünnernehmen un jem nich in’t Kaschott setten laten.
De Sozialismus is een vun de groten dree Ideologien in de Politik, de in dat 19. Johrhunnert upkamen sünd. De annern beiden sünd de Liberalismus un de Konservatismus. Wat Sozialismus nipp un nau bedüden deit, is nie nich akraat fastleggt wurrn. Un so gifft dat dor bannig veele Aarden vun. Dat geiht vun Gruppen, de dat man bloß up en Reform afsehn hefft, de Parlamentarismus un Demokratie gellen laten wüllt un de na de Kant vun de Sozialdemokratie utslahn doot bit hen to radikale Gruppen, de in ene Revolutschoon upkamen sünd un de up de Grundlage vun den Kommunismus staht un anners nix, as man ehre egene Meenung gellen laten wüllt (Totalitarismus, Realsozialismus). 
Sozialisten meent, sunnerlich keem dat dor up an, datt all Minschen liek weern un datt jem ok liek veel vun de Göder up düsse Eer tostünn. Ok meent se, de Minschen schollen een den annern hölpen un bistahn (Liekheit, Gerechtigkeit, Solidarität). Meist hoolt se dor ok veel vun, wenn dat Doon un Anpacken vun soziale Gruppen, de sik för ene betere Tokumft insetten doot, mit dat Nadenken över en Kritik an de Sellschop tohopen kummt. So, meent se, weer dat mööglich, vöran to kamen mit de Gerechtigkeit in de Weertschop un in allens Soziale. 
Meist stellt se sik de Sellschop so vör, datt dat private Egendom an de Produktschoonsmiddel de Wuddel is, wo allens Quade vun utgeiht. Vundeswegen hett de Sozialismus dat dor up afsehn, datt se vun private Hannen in de Hand vun den Staat övergaht.[1][2]
Lüde, de vun den Sozialismus nix holen doot, smiet em vör, ut en Upbo vun de Weertschop, de sik nich an de Gesette vun’n Markt holen dö (Marktweertschop), dor konn nix vun weern, dor keem nix Godes bi rut. Bovenhen lä so en sozialistische Weertschop in’n Striet mit de Grundrechte vun jedeen enkelten Minschen un mit de Rechthaftigkeit vun en Staat. 
Dat Woort „Sozialismus“ kümmt vun dat latiensche societas, wat so veel bedüden deit, as „Bund“ oder „Meenheit“. 
De Naam „socialistae“ (lat.) oder „socialisti“ (ital.) is toeerst in dat 18. Johrhunnert up bröcht wurrn vun röömsch-kathoolsche Theologen, de mit de Upklärung nix anfangen konnen. Se wollen mit düssen Naam över Lüde schimpen, de sik an dat dormols moderne Naturrecht holen döen, just so, as Hugo Grotius oder Samuel von Pufendorf dat lehrt harrn.[3] 1762 hett Jean-Jacques Rousseau sien contrat social schreven. Dor hett he in seggt, de Staat stünn up de Grundlage vun en Verdrag („contrat“), den free Lüde mit’nanner slaten harrn. In Düütschland warrt de Naam „Sozialisten“ vun 1793 af an bruukt as en Woort ut de Rechtsphilosophie. Dor weert dormols de Anhängers vun Pufendorf sien Prinzip vun de Solidarität mit meent.[4] Dat Woort „Sozialismus“ dükert to’n eersten Mol kort na 1800 in de Italieensche Sprake as „socialismo“ up. Dor is dat Giacomo Giuliani, de düssen Naam in siene Kritik an Rousseau bruken deit[5], wenn he dor vun de christliche Lehr her en Upbo vun de Sellschop mit meent, wo jedeen sien fasten Platz in hett (Hierarchie), wo all Minschen in liek sünd vör dat Gesett, un wo jedeen sien Egendom in hett. In de Engelsche Sprake is dat Woort “socialist” to’n eersten Mol 1824 bruukt wurrn, in de Franzöösche, as »socialisme«, to’n eersten Mol 1832[6], präägt vun Joncières, wieter bekannt maakt vun Leroux un Reybaud[7].
De greeksche Spraak is een indoeuropääsche Spraak. Un de gifft dat al siet 1400 v. Chr.. Dormols weer dat dat Greeksch vun Mykene. In de Antike is denn de Ooltgreeksche Spraak bruukt wurrn (vun ca. 800 v. Chr. bit ca. 300 v. Chr.). Över de Tiet hett sik de Spraak verännert to de Koiné (vun ca. 300 v. Chr. bit ca. 600 n. Chr.). Denn keem de Middelgreeksche Spraak an'e Reeg (vun ca. 600 bit 1453), un de Greeksche Spraak, de hüdigendags snackt warrt, warrt Neegreeksche Spraak nömmt. 
Vundaag gifft dat üm un bi 16 Millionen Lüüd, de Neegreeksch snacken doot.
Dat Oolgreeksch is noch för de Wetenschop wichtig. Dat gifft vele Wöör to'n Bispeel in de Medizin, de vun 'n greeksch Woort afstammt.
Bit 1827, as de Greken dat osmaansche Jück afsmeten, geev dat nich veel Literatur in greeksche Dialekten. Aver darna wurr dat klassische Vörbild wedder hooch herutstellt. Dat schrevene moderne Greeksch is darum en Produkt van dat 19. Johrhunnert un is en beten künstlich. De Verscheel twüschen de schreven un spraken Spraak is grötter as in jichensene annere europääsche Spraak.
(in vereenfachte Luutschrift)
De Grammatik ünnersöcht de Regeln vun Spraken. De Sett vun Regeln vun en Spraak warrt ok de Grammatik vun de Spraak nöömt (t.B. de Plattdüütsche Grammatik). Mit Hülp van de Grammatik kunn een to'n Beispeel een Objekt van dat Subjekt unnerscheeden, dat heet dat word klarer, woneem een wat deit und womit he dat deit. Een anner Beispeel is de Tied wann dat dohn warrt: dor gifft dat de Vergangenheit, de Gegenword und de Tokunft. Oder een kann seggen, wat he deit (Indikativ) oder wat he dohn wüürd, wenn he man bloss künn (Konjunktiv).
De Grammatik hett sik vele Fachwöör utdacht, üm en Spraak to beschrieven. Dat sünd tomehrst latiensche Wöör.
Ünner Literatur verstaht wi eene Ort vun opschreven Texten de to de Kunst in de Spraak hörig sünd, vun wegen dat de Warken vun de Schrieverslüüd as Kunst ansehn warrt. Literatur künnt to'n Bispeel Gedichten, Böker un Lyrik sien. To Literatur höört Texten as to'n Bispeel ut Blädern meisttieds nich to wiel dat man bloots för de Informatschoon dacht is.
Kiek ok bi: Plattdüütsch Literatur
De Mars (Symbol: ) is de veerte Planet vun dat Sünnsystem. He liggt twüschen Eer un Jupiter. Sien Naam is de latiensch Naam vun den olen greekschen Gott Ares, wat de Kreegsgott weer, vun wegen de roote Farv. 
De Mars hett an sien Böverflach nich so veel Water, dat dat Meere oder Seen gifft. An de Böverflach vun’n Mars is dat ok to koolt un de Druck is to leeg, dat Water fletig weern kunn. Hüüt besteiht de Böverflach tomeist ut Wüsten. Unner de Sand is viellicht doch noch Water in Form van Ies. Deeper unner de Böverflach, wo’t warmer is un ok en högeren Druck is, is dat Water vellicht ok fletig. De Nörnen van’t Mars is meest flach un in’t Süden sünd Bargen.
An den Noordpool un den Süüdpool gifft dat witte Polkappens, de ut froren Water un Kohlenstoffdioxid-Ies bestahn un hör Grött in de Johrstieden verännern. De Asse vun den Mars is schraag to de Ebene vun de Ekliptik. Düttwegen hett de Mars ook Johrstieden as de Eer. In't Vörjohr gifft dat grote Orkanen mit Stööv. Vulkane gifft dat ook, de gröttste is de Olympus Mons, de 26,4 km hoog is un een Dörmeter vun 600 km hett. De Olympus Mons is de hoogste Barg van’t Sünnsystem. Anner hoog Bargen sünd de dree Tharsis Montes Arsia Mons, Ascraeus Mons un Pavonis Mons, de hoger as tein Kilometers sünd.
Ook deepe Gravens gifft dat, de Canyons. De gröttste is dat Valles Marineris, wat 4000 km lang un 4 km deep is.
De Mars weer al in de Antike bekannt. Tycho Brahe (1546-1601) hett denn de Positonen vun den Mars nipp un nau utmeten un Johannes Kepler (1577-1630) kunn denn de Bahn bereken un hett dormit siene Planetengesetze rutfunnen. Christiaan Huygens (1629-1695) harr denn dat düstere Gebeet Syrtis Major opfunnen un dormit de Dagläng op 24,5 Stünnen berekent. Wilhelm Herschel (1738-1822) harr denn 1784 dat Ies an de Pole beschreven un Wilhelm Beer harr 1830 de erste Koort vun den Mars tekent. 
Vun 1960 an hebbt de Minschen denn mit Raketen Sondens na de hen Mars schaten. Dat hett faken nich henhaut vun wegen dat de Reis bannig lang is. Man de, de dörkemen, harrn denn dat Weten över den Mars bannig vergröttert.
De erst spoodrieke Landung up de Mars hett an’t 21. Juli 1976 (söben Johr na de eerst bemannt Mondlandung) mit de Sond Viking-1 van’t NASA klappt. 
Siet Wiehnachten 2003 warrt de Mars van de europäisch Sond Mars-Express beobachtet, de all een heelen Bült Billers to’t Eer schickt hett.
De Mars hett twee lütte Maanden, de Phobos un Deimos (greeksch: Furcht un Schrecken) nöömt warrt. De beiden sünd 1877 vun den US-amerikaanschen Astronom Asaph Hall opdeckt worrn. De Naams kommt ut de Ilias, wo Phobos und Deimos den Wogen von jümmern Vadder, den Gott von den Krieg, Ares trecken doot.
Beide sünd man Felsbrockens, vun de man glöövt, dat se mol Asteroiden wesen sünd, de vun’n Mars infungen weern.
Över Phobos un Deimos hett man al vör dat Opdecken mehrmols schreven, so t. B. hett Voltaire 1750 in sien Geschicht Micromégas von twee Marsmaanden vertellt, wie vörher all Jonathan Swift, wovun Voltaire dat villicht övernommen hett. Swift schreev neemlich al 1721 in Gullivers Reisen von sowat. Dat warrt vermoot, dat Swift höört harr, dat Johannes Kepler en Anagramm von Galileo Galilei in’n verkierten Hals kregen har. Dormit wull Galilei em von de Venusphaasen vertellen, aver Kepler harr dat toeerst verkehrt opfaat.
Grote Objekten: 
Sünn |
Merkur |
Venus |
Eer |
Mars |
Ceres |
Jupiter |
Saturn |
Uranus |
Neptun |
Pluto |
Haumea |
Makemake |
Eris
Objektklassen: 
Planeten |
Dwargplaneten |
Asteroiden |
Kometen |
Maanden |
Meteoroiden
Rebeden: 
Asteroidengördel |
Kuipergördel |
Oortsche Wulk |
Heliopaus
Proteine, Eiwitte oder Eiwittstoffe sünd bioloogsche Makromoleküle. Se bestaht ut Aminosüren un weert dör Peptidbinnsels tosamen holen. Proteine finnt sik in all Zellen un maakt meist mehr as 50 %  vun ehr Drööggewicht ut.[1] Se geevt nich bloß Struktur, man se wuppt as „molekulare Maschinen“ sunnerliche Upgaven. Se maakt dat mööglich, datt Zellen sik rögen könnt, se maakt mit bi’n Stoffwessel un bi de Katalyse vun cheemsche Reaktschonen, se pumpt Ionen un weert  Signalstoffe gewohr. Muskeln, Hart, Brägen, Huut un Haare bestaht to’n gröttsten Deel ut Proteine. All Proteine tohopen in en Leevwesen, en Geweev, en Zellen oder in en Zellkompartiment to en sunnerlichen Tiedpunkt na akraate Definitschoon weert Proteom nömmt. 
Dat Woord Protein is to’n eersten Mol 1839 bruukt wurrn, as Gerardus Johannes Mulder dor vun schreven hett[2] Jöns Jakob Berzelius harr em 1838 den Begreep vörslahn. He harr em ut de ooldgreeksche Spraken nahmen vun dat Woord πρωτεῖος proteios for ‚eerst mol ‘ un ‚vorweg‘, up Grundlaag vun πρῶτος protos for ‚Eersten‘ oder ‚Vorsitter‘. Dorachter stunn de verkehrte Idee, datt all Proteine ut en gemeensome Grundsubstanz bestaht.[3] Dor is denn en duchtigen Striet mit Justus von Liebig vun kamen. 
Deerter (ok Deerten) sünd Organismen, de to de Eukaryota tohören doot. Se hoolt sik ehre Energie nich dör Photosynthese un bruukt Suerstoff to’n Aten. Deerter nehrt sik vun annere Organismen (Heterotrophie). De meisten Deerter könnt sik vun de Stäe weg rögen un hefft Sinnorgane. De Wetenschop vun de Deerter is de Zoologie. In de Zoologie ehre Systematik speelt de Deerter in ehre Meenheit vundagen keen Rull. In de Taxonomie warrt mit dat „Riek vun de Deerter“ meist de Grupp vun de Veelzellers (Metazoa) meent. Anners is dat „Deertenriek“ en annern Naam for de Fauna in en sunnerlich Rebeet oder ok up de ganze Eer.
In de Taxonomie sünd de Deerter fröher faken as en Riek binnen de Domään vun de Eukaryoten beschreven wurrn un gegen de Planten un de Swämme over stellt. Fröher weer dat so, dat Veelzellers mit en ganze Grupp vun Eenzellers, dat weern de Protozoa, tohopen faat wurrn sünd. En gemeensam Kennteken vun düsse Gruppen (gegen de Planten un de Swämme over) is dat Fehlen vun en Zellwand. Um de Zellen umto gifft dat blot de Zellmembran. 
Later hefft Forschers in de Gemarken vun de Phylogeneetsche Systematik avers rutfunnen, dat so en Tosamenfaten nich angeiht. Twaars weert de Veelzellers (Metazoa) hüdigendags ankeken as en Grupp mit en gemeensamen Anfang. Man de Protozoa sünd keen monophyleetsche Grupp, de in sik afslaten is. Se höört to Gruppen vun Organismen to, de to’n Deel nich verwandt sünd mit’nanner. Dor höört ok Orden to, de Photosynthese bedrievt un de as Algen betekent weern könnt un to de Planten tohöört. 
An’n neegsten verwandt mit de Veelzellers sünd de Lüttjen Kragenpietschendeerter (Choanoflagellata), de just so utseht, as de Swammdeerter (Porifera) ehre Kragenpietschenzellen (Choanozyten). Eng verwandt sünd bovenhen ok de Swämme, de jummers to de Planten torekent wurrn sünd. Hüdigendags weert de Deerter (na düsse Definition), de Swämme un de Lüttjen Kragenpietschendeerter, tohopen mit en poor annere Gruppen Eenzellers, unner den Naam Opisthokonta in de Eukaryoten insorteert. 
Over de Systematik vun de veelzelligen Deerter warrt in’n Momang duchtig forscht. So, as se nu hier dorstellt warrt, warrt dat sachs nich endgüllig dor stahn. Dor warrt jummers wieter unnersocht un Nees utfunnen. Liekers steiht düsse Systematik up den Grund vun en Reeg vun phylogenoomsche Arbeiden.[1][2][3][4][5]
So, as düsse aktuelle Systematik hier dorstellt is, fallt sunnerlich up, dat de Coelenterata wedder vörkaamt. Dat passeert na Philippe et al. (2009) un geiht t.B.  toweddern Dunn et al. (2008). Bovendem weert en Reeg vun Gruppennaams, de faken bruukt weert, hier ut verscheden Grünn nich mehr uptellt:
Faken warrt Animalia as Synonym to Metazoa bruukt. Vundeswegen weert de Choanoflagellata mit een oder wenig Zellen nich as echte Deerter ankeken, man as Sustergruppe to de Animalia/Metazoa. Dat Monophylum, dat Choanoflagellata un Metazoa tohopenfaten deit, hett denn keen Naam. 
De Eenzellers (Protozoa), de vörmols unner de Deerter insorteert wurrn sünd, kaamt ut en Reeg vun verscheden Taxa mank de Eukaryoten. Dor hannelt sik dat um all eenzellig Organismen bi, de en Zellkarn hefft, avers keen Chloroplasten, un de sik vundeswegen heterotroph nehren doot. Eenzellers sunner Chloroplasten finnt sik nich blot in de boven nömmten Opisthokonta, man ok in de  Amoebozoa, de Rhizaria un de Excavata. Anners rum sünd mank de  Archaeplastida un de Chromalveolata meist blot Eenzellers to finnen, de in de Photosynthese togange sünd.
So, as de Zoologie dat ankieken deit, is ok de Minsch en Deert. Man in de Ümgangsspraak just as in de Philosophie warrt (in meist all Spraken) de Minsch nich mit den Begreep „Deert“ betekent, man dor gifft dat en egen Woort for. Wie de Minsch to de annern Deerter steiht („Minsch-Deert-Relation“) dor befaat sik de Philosoophsche Anthropologie un de Anthrozoologie mit. 
De Ethologie un de Zoosemiotik hefft klaar maakt, dat ok Deerter komplexe Muster upwiest, wie se sik beert un dat se ok Tekensysteme bruken doot („Deerterspraaken“). Wieterhen is midderwielen ok de Warktüüchbruuk bi Deerter goot beschreven.[8] Bi allerhand Orden is midderwieln klaar wurrn, dat se den so nömmten Spegeltest bestahn hefft (dat Sik-sülms-erkennen in’n Spegel), dormank bi den Schimpansen un de Heister. Of düsse Tests so verstahn weern könnt, dat ok Deerter en Bewusstsien hefft, dor hefft sik de Forschers noch um in’e Plünnen. Mol af vun den Minschen is keen Oort mank der Deerter bekannt, de en hooch entwickelt Kultur toeerst mol dör Lehren in’n sozialen Verband tostannen bringen kann. 
Na dat Röömsche Recht, dat up us tokamen weer, 
sünd Deerter as „saken“ ankeken wurrn. Dat is 1990 ännert wurrn, as de § 90a in dat Börgerliche Gesettbook inföögt wurrn is:
 Dit Woort hett noch annere Bedüden: kiek dorför ünner Fisch (Mehrdüdig Begreep).
De Fisch oder Pisces (latiensch: piscis) „Fisch“) sünd Warveldeerter mit Kemen un leevt in dat Water. In de Systematik sünd Fisch paraphyletisch, d. h. se billen kien natüürlich Eenheit (Monophylon), dorher sünd se en Grupp vun Deerter, de vun de Morphologie her liek sünd, man nich verwandt.  De Lehre vun de Fisch is de Ichthyologie.
 Dit Woort hett noch annere Bedüden: kiek dorför ünner Iesen (Bruuk).
Iesen is en cheemsch Element ut dat Periodensystem, dat to de Grupp vun de Övergangsmetallen tellt. Dat Atomteken vun Iesen is Fe – afleidt vun ferrum, dat latiensche Woort för Iesen. De Atomtall vun Iesen is 26.
Industriell is Iesen een vun de wichtigsten Materialen. In’n Tosamenhang mit de industriellen Produkschoon is mit Iesen normalerwies de Warkstoff Gussiesen meent, wiel Stahl tyypscherwies as Iesenmetall betekent warrt. Ok Stahl besteiht to’n gröttsten Deel ut Iesen.
Nawiesen för den Bruuk vun Iesen in de verschedenen Kulturen dör archäoloogsche Funnen gifft dat gegenöver Funnen ut de Bronzetiet teemlich wenig. To’n een weer Iesen in de öllsten Perioden vun de Historie nich veel bruukt, to’n annern hett Iesen de Egenoort an fuchtige Luft, in Water un in de natten Eer to russen. Dordör sünd vele Reedschoppen verloren gahn. Blots sünnere Ümstännen hinnert den Verlust vun olle Reedschoppen.
Iesen weer al in Bruuk noch vör den Anfang vun de Iesentiet, also noch vördem de Minschen lehrt harrn, Iesen ut Ierz to winnen. Vörher geev dat blots dat Iesen vun de Meteoriten, dat an sien tyypschen Nickel-Andeel vun 5 bit 18 % to kennen is un as Meteoriesen betekent warrt. Dit „Himmelsiesen“ weer bannig roor un dormit ok bannig weertvull un is vör allen för Kultsaken un Smuck bruukt worrn. To’n Bispeel weern in’t Olle Ägypten Smuckperlen ut Meteoriesen ut vördynastische Tiet in twee Gräver funnen, de en Nickelandeel vun 7,5 % hebbt.[1] De öllsten Funnen ut Meteoriesen sünd ut Mesopotamien bekannt, woneem de Sumerer leevt hebbt. Ünner annern is in de Stadt Ur en Pook mit en Kling ut Meteoriesen (10,8 % Ni) funnen worrn, den sien Greep mit Gold beleggt is. Disse Pook is so üm un bi 3100 v. Chr. herstellt worrn.[2]
Liekers mutt de Bruuk vun nickelfree Iesen, dat also vun de Eer stammt, ok al fröh bekannt wesen hebben. In Mesopotamien is dat beleggt dör en nickelfre’en Iesenpook mit Bronzegreep ut de Tiet twüschen 3000 und 2700 v. Chr.[2] De ollen Ägypters mööt ok al üm 2600 v. Chr. mit Iesen vun de Eer arbeit hebben, wat dör en Iesenmess in de Fogen vun de Cheopspyramid[1] nawiest is. En annern Fund stammt ut en Graff bi Abydos (2347–2216 v. Chr.), de as nickelfree bestimmt warrn künn, bi den aver nich kloor is, wat de Sinn vun de vullstännig verruste Reedschoop weer. Op Kreta laat sik mit Iesenslacken ut de Tiet üm 2000 v. Chr. fröhe Sporen vun’t Iesenverhütten nawiesen.
Ut de Opteken vun de Hethiter in Zentralanatolien warrt düütlich, dat Iesen al to de Tiet vun König Anitta (ca. 1800 v. Chr.) bekannt weer, un dat Verhütten vun Iesen tomindst siet 1300 v. Chr.[3] In’t Olle Ägypten un in Gerar (Palästina) weer’t Iesenverhütten ruchweg af 1000 v. Chr. bekannt. Ofschoonst Iesen to de Tiet mehr un mehr bruukt worrn is, hett dat de Bronze aver nich gliek aflööst. De Övergang vun de Bronzetiet to de Iesentiet keem üm 1200 v. Chr. De Grund mach in de beteren Materialegenschopp för Wapen liggen, man villicht weer ok dat Zinn, wat för de Bronze bruukt warrt, ok nich mehr noog to finnen.
De öllsten europääschen Reedschoppen ut Iesen weern bi Bologna funnen un stammt ut dat 9. oder 10. Johrhunnert v. Chr. De öllste bekannte Iesenfund in Düütschland stammt ut de Tiet üm 800 v. Chr.[4] In Düütschland weer aver eerst mit de Latènetiet de eerste Hoochkultur mit tallrieke Plätz to’n Iesenverhütten un Iesenfunnen.
De Hoochaven weer üm 550 v. Chr. utklamüstert. Nun künn ok Gussiesen herstellt warrn. Dit Verfohren weer in Europa eerst veel later in’t 13. Johrhunnert entwickelt. Bit in’t 18. Johrhunnert weern in Europa dorgegen Rennavens begäng oder Rennwarken mit ansloten Smeden. Mit dit Verfohren keem aver keen fletig Rohiesen tostannen, vunwegen dat disse Avens blots Temperaturen twüschen 1000 un 1200 °C bröcht hebbt. De Smöltpunkt vun rein Iesen liggt aver bi 1538 °C. Mit dat Verhütten vun Iesen weer aver ok mehr un mehr Holtkahl bruukt, wat to’n Bispeel in Grootbritannien to’n Rüchgang vun de Woolden föhren de. Dorüm is vun Abraham Darby Kahl, oder nauer dat Produkt Koks as ne’en Brennstoff entwickelt worrn. Disse Ümstellen gellt tosamen mit de Dampmaschien as Anfang vun de Industrielle Revolutschoon. De Hüttenwarken hebbt toeerst vör allen Gussiesen produzeert, later den ok Smeediesen, as dat Puddelverfohren inföhrt weer.
Iesen steiht in de Reeg vun de relativen Männigkeit vun de Elementen betogen op Silizium in’t Universum mit 8,3 · 105 Atomen op 1 · 106 Siliziumatomen an negente Steed. De Karnfusion in de Steerns höört bi’t Iesen op, vunwegen dat bi de Fusion to högere Elementen keen Energie mehr freesett, man in’t Gegendeel verbruukt warrt. Sworere Elementen entstaht endotherm bi Supernovaexplosionen.
In de Reeg vun de Elementmännigkeit na Massenandeel steiht Iesen an de tweeten Steed op de Eer mit en Andeel vun 28,8 %. In de kontinentalen Eerdköst is Iesen mit 5,63 % an’n 4. Steed, man de Wetenschop geiht dorvun ut, dat de Eerdkarn to’n gröttsten Deel ut Iesen (mit Nickel) besteiht. Dat Iesen in fletigen buteren Eerdkarn warrt butendem ok as Born för dat Eerdmagnetfeld ansehn, dat dör thermisch andreven Konvekschoonsströöm tüügt warrt.
Raseniesensteen un apen liggen Ierzen weern de eersten Vörkamen, de vun Minschen afboet weern. Vundaag warrt vör allen dat 40-prozentigie Magnetiesenierz afboet. Dat wichtigste Mineral, ut dat Iesen wunnen warrt, is de Hämatit, dat vör allen ut Fe2O3 besteiht. De gröttsten Iesenvörkamen sünd de so nöömten Banded Iron Formations (BIF oder Bännerierz), de ok as Takonit oder Itabirit betekent warrt un vör allen de Mineralen Hämatit un Magnetit bargt.
In roor Fäll kummt Iesen op de Eer ok gediegen vör, tomeist in Form vun lütte Blasen in’n ümliggen Steen, aver ok as massige Mineral-Aggregaten mit bit to 25 t Gewicht[5]. Dorüm is dat ok as Mineral ansehn. De International Mineralogical Association (IMA) föhrt dat na de Strunz-Systematik ünner de System-Tall „1.AE.05“ (Elementen – Metallen un intermetallsche Verbinnen – Iesen-Chrom-Familie),[6] Na dat System vun Dana warrt Iesen ünner de System-Tall „1.1.11.0“ föhrt. Gediegen Iesen künn weltwiet an 120 Fundöörd nawiest warrn, wobi aver de grote Mehrheit vun Meteoriten stammt in de Varietät Kamacit vörliggt.[7]
Ünner Normalbedingen kristalliseert Iesen in’t kubische Kristallsystem un hett afhangig vun de Reinheit en Mohshard twüschen 4 un 5[8] un en stahlgraue bit swarte Klöör. De Streekklöör is ok grau. Wegen de Reakschoon mit Water is gediegen Iesen aver nich bestännig. Dorüm kummt dat tomeist in Legeren mit Nickel vör, to’n een as Kamacit (4-7,5 % Ni) oder as Taenit (20-50 % Ni) in Iesenmeteoriten oder in Basalt vör, wo dat mitünner to en Redukschoon kummt. Iesen mit en lüttere Nickelandeelen warrt as Varietät dorvun ansehn un as Josephinit betekent,[9] wat aver ok en Synonym vun’t Mineral Awaruit (Ni3Fe) is.
Iesenierz finnt een dorgegen teemlich faken. Wichtige Mineralen sünd hier Hämatit (Rootiesensteen, Fe2O3), Magnetit (Magnetiesensteen, Fe3O4), Pyrrhotin (Magnetkies, FeS) un Pyrit (Iesenkies, FeS2), Siderit (Iesenspat, FeCO3) un de Limonit (Bruuniesensteen, Fe2O3·n H2O), wat as Steenoort gellt. De Sedimentsteen Iesen-Oolith warrt mitünner ok as Iesensteen betekent un bestieht ut Iesenhydroxidmineralen, de mit kalkige oder toonige Binnmiddel verkleevt sünd. Vundaag sünd över 1400 Iesenmineralen bekannt.[10]
Weltwiet sünd in’t Johr 2000 ruchweg 1 Milliarde Tünnen Iesenierz afboet worrn, de en Samtweert vun ruchweg 25 Milliarden Euro harrn. De bedüdensten Staaten, in de Iesen föddert warrt, sünd Brasilien, Australien, de Volksrepubliek China, Russland un Indien. Disse Länner produzeert tosamen üm un bi 70% vun’t Iesen, dat weltwiet bruukt warrt. Ut de 1 Gt Ierz sünd üm un bi 572 Mt Iesen wunnen worrn. Bito warrt dör dat Insmölten vun Schrott bruukt Iesen torüchwunnen.
Dat mit Afstand bedüdenste Produkschoonsland för Rohiesen is de Volksrepubliek China. Dorna kamt Japan un de Russ’sche Föderatschoon. In Europa sünd de wichtigsten Iesenherstellers de Ukraine un Düütschland.
Iesenierz warrt in’n Daagbo un in’n Deepbo (Ünnerdaagbo)) wunnen. De Afbo warrt vundaag sünners in Süüdamerika (vör allen Brasilien), in’n Wetsen vun Australien, in de Volksrepubliek China, in Oost-Europa (to’n Bispeel Ukraine) un Kanada in’n Daagbo maakt. In de letzten Johren hebbt disse Länner de inst bedüdensten Iesenierz-Födderlänner as Frankriek, Sweden un Düütschland överrunnt. In Düütschland is de letzte Iesengruuv in de Böverpalz 1987 dicht maakt worrn.
Vun’t Ierz kann blots en lütten Deel as Stückierz direkt in’n Hoochaven insett warrn. De gröttste Deel warrt aver as Fienierz in en Sinteranlaag to Sinter verarbeit, vunwegen dat dat Ierz blots in disse sinterte, Form as grove Brockens in’n Hoochaven inbröcht warrn kann. Dat fiene Ierz minnert den Lufttostroom to dull oder hinnert em sogor. Grove Ierzkoorns warrt na jemehr Grött sorteert un sintert. Lütte Ierzkoornsmööt dorto mit Toslagstoffen stark hittmaakt un ansmölt warrn, dat se denn tosamenbackt warrn künnt. Bannig fien Ierz warrt to Pulver opmahlt. Denn warrt dat mit Kalksteen, fienkoornten Koks un Water vermischt un op en andreven Wannerrost opbröcht. Dör den Wannerost warrt vun ünnen Gasen afsuugt, vun baven warrt hittmaakt un sintert. En bedüden Andeel vun’t Ierz warrt aver to Pellets verarbeit. Dorto warrt mit Binnmiddels, Toslääg un Water en Mischen maakt, de denn to lütte Kugeln vun 10 bit 16 mm Dörmeter rullt. Op en Wannerost warrt se to Pellets brennt.
Iesen warrt vör allen in’n Hoochaven dör cheemsche Redukschoon vun’t Iesenoxid mit Kohlenstoff wunnen. De Hoochaven is en Schachtaven. Koks un Ierz warrt wesselwies in Lagen baven in den Aven rinschütt. Dorto sünd baven över’t Fatt twee Bunkers anordent, de as Gasslüsen twüschen dat Avenfatt un de Ümgegend deent. Toböverst in’t Avenfatt is en Dreihschurr, mit dat Material spiralförmig op de Sickerböverflach verdeelt warrt. De Kokslagen hollt in’n ünnere Rebeet vun’n Aven, wenn dat Ierz plastisch warrt, de Dörströömborkeit mit Prozessgas oprecht (Koksfinster).
De Insatz sackt in’n Avenschacht daal un warrt dorbi dör dat ruchweg 2000 °C hitte Prozessgas ut Kohlenstoffmonoxid un Stickstoff dröögt, hittmaakt, de Iesenoxiden reduzeert un opletzt smölt (Redoxreakschoon). Dat Prozessgas warrt tüügt, dordör dat dör waterhöhlte Kopperdüsen op ruchweg 1200 °C vörwarmte Luft ünnen in’n Aven inblaast warrt. De Suerstoff in de Luft verbrennt mit Koks to Kohlenstoffmonoxid. De hele Vörgang duert üm un bi acht Stünnen. Dat Afgas, dat an’t bövere Enn vun’n Avenschacht wunnen warrt, is brennbor un warrt to’n Vörheizen vun de Luft wieterbruukt. Mit överscheerig Gas warrt in en Kraftwark Stroom tüügt.
Blangen fletig Iesen kummt in so en Aven ok fletige Slack tostannen. Beids is mit’nanner vermischt, hett en Temepratur vun ruchweg 1450 °C un warrt dör en Steeklock aftogen, dat ruchweg all twee Stünnen dör Anbohren apenmaakt un na ruchweg een Stünn wedder dör Verstoppen mit en keraamsche Masse dichtmaakt warrt. Iesen un Slack warrt buten den Aven scheedt. Dat Iesen kkummt in Transportpannen un warrt in’t Stahlwark bröcht.
Dat Iesen is bi 1450 °C fletig, vunwegen dat de löste Kohlenstoff en Smöltpunktminnern maakt. De Slack warrt mit Water verdüüst. Dorbi warrt se afschreckt un verklamt as fienkoornt Glas. Disse Slackensand warrt fien mahlt un as Betontosatzstoffen bruukt. En Hoochaven produzeert op een Tünn Iesen ruchweg 200 bit 300 kg Slack.
Ierz un Koks sünd vör allen mit Siliziumdioxid (SiO2; Quarzsand, Silikaten) un Aluminiumoxid (Al2O3) verunreinigt. En lütten Deel vun’t Siliziumdioxid warrt to Silizium reduzeert, wat in’t Iesen lööst is. De Rest billt tosamen mit dat Aluminiumoxid de Slack. As de Smöltpunkt vun en Mischen ut SiO2 un Al2O3 to hooch is, üm bi 1450 °C fletige Slack to billn, warrt Calciumoxid (CaO; brennten Kalk) togeven, wat den Smöltpunkt minnern deit. Tomeist warrt dat al bi’t Herstellen vun Iesenierzsinter in Form vun Kalksteen togeven.
Dat Rohiesen ut’n Hoochaven hett en Eisenandeel vun ruchweg 95 %. För de meisten Anwennen bargt dat noch to veel KOhlenstoff, Swevel, Phosphor un Silizium. Normalerwies warrt dorüm in’t Stahlwark eerstmol dör Inblasen vun Calciumcarbid, Magnesium oder Branntkalk entswevelt un togliek reduzeert. De Slack dorvun warrt aftogen un dat Rohiesen denn in en Konverter ünner Tosatz vun Branntkalk oxideeren verblaast. Dorbi warrt Silizium to Siliziumdioxid un Kohlenstoff to Kohlenstoffdioxid verbrennt. De Phosphor warrt as Calciumphosphat bunnen. Dat fletige Iesen hett dorna en Temperatur vun üm un bi 1600 °C un bargt soveel Suerstoff, dat ut den restlichen Kohlenstoff bi’t Verklamen Kohlenmonoxidblasen entstaht. Dat is bi hüütige Verfohren so nich wünscht. Dorüm warrt Aluminium togeven, üm den Suerstoff as Aluminiumoxid to binnen. Bi hoge Anspröök an de Gööd vun’n Stahl warrt na den Konverter noch wietere Verfohrensschreed anwennt, as to’n Bispeel en Vakuumbehanneln (Sekundärmetallurgie).
Hoochavens bruukt veel Energie un Material, wat bi minnergode Rohstoff- un Energiebedingen nich jümmer praat stellt warrn kann. Dorüm sünd verschedene Verfohren utklamüstert worrn, mit de een Iesenierz ahn oder mit blots lütten Insatz vun Koks, Steenkahl, Bruunkahl, Eerdööl oder Eerdgas reduzeeren kann. Bi de meisten Verfohren fallt dat Iesen dorbi in faste, poröse Form an, de as Iesenswamm betekent warrt. 
Bekannte Verfohren sünd ünner annern:[13]
Dat dörsnittliche Iesenatom hett ruchweg de 56-facke Masse vun’t Waterstoffatom. Dat Isotop 56Fe wiest den drütthööchsten Massendefekt op un hett dormit een vun de hööchsten Binnenergien pro Nukleon vun all Atomkarns. Dat warrt dorüm ok as Endstoop bi’t Energiewinnen dör Karnfusion in Steerns ansehn. Gröttere Massendefekten gifft dat blots noch bi 58Fe un 62Ni.[14]
Bi Ruumtemperatur is de allotrope Modifikatschoon vun’t reine Iesen dat Ferrit oder α-Iesen. Disse Modifikatschoon kristalliseert in en kuubsch-ruumzentreert Kristallstruktur vun’n Wolfram-Tyyp in de Ruumgrupp Im3m mit de Gidderparameters a = 286,6 pm un twee Formeleenheiten op een Elementarzell. Disse Modifikatschoon is bestännig bit Temperaturen vun 910 °C. Bi högere Temperaturen wannelt sik dat in de γ-Struktur üm, de as Austenit betekent warrt. Disse Modifikatschoon hett en kuubsch-Flachzentreerte Struktur (Kopper-Tyyp) mit de Ruumgrupp Fm3m un de Gidderparameters a = 364,7 pm. En wietere Strukturännern stellt sik bi 1390 °C in. Vun disse Temepratur an bit to’n Smöltpunkt bi 1535 °C is dat kuubsch-ruumzentreerte δ-Ferrit bestännig. Annere Phaaswessel finnt bi hogen Druck statt: Bi en Druck vun mehr as ruchweg 10 GPa un Temperaturen bit hööchsten en poor hunnert Grad Celsius wannelt sik α-Iesen in ε-Iesen üm, wat en hexagonal dichste Kugelpackung (hcp) as Kristallgidder opwiest. Bi högere Temperaturen bit to’n Smöltpunkt wannelt sik analog ok γ-Iesen in ε-Iesen üm, wobi de Druck mit de Temperatur anstiggt. Butendem gifft dat mööglicherwies noch en Övergang vun ε-Iesen na β-Iesen, de bi ruchweg 50 GPa un mehr as 1500 K liggt. Dat dat dissen β-Typp gifft, is aver ümstreden, un ok to de Kristallstruktur vun dissen mööglichen Tyyp gifft dat ünnerscheedliche Angaven.[15] 
Dat de β-Phaas in de Standard-Nomenklatur fehlt, kummt vun’t Ännern vun’n Magnetismus an’n Curiepunkt bi 766 ° vun’n Ferro- op’n Paramagnetismus. Fröher weer annahmen, dat dat mit en Strukturwessel tosamenhangt un twüschen 766 un 910 °C en wieteren Phaaswessel bi’t Iesen vörkummt. De weer denn as β-Iesen betekent. Laterhen hett sik dat aver as verkehrt rutstellt.
De Smöltpunkt för Iesen is bi Drück vun bit to 50 GPa teemlich goot dör Experimenten bestimmt. Bi högeren Druck sünd dör ünnerscheedliche experimentelle Techniken bannig verschedene Resultaten rutfunnen worrn. Verschedene Studien to den γ-ε-Tripelpunkt hebbt Drück geven, de üm mehrere Dutzen Gigapascal ut’neen leegt un sik bi de Smölttemperaturen ünner hogen Druck üm 1000 K ünnerscheedt. In’n Allgemenen föhrt molekulardynaamsche Modellrekens un Schockexperimenten op högere Temperaturen un pielere Smöltkurven as staatsche Experimenten in Demantstempelzellen.[16]
Iesen is an dröge Luft bestännig, jüst so as in dröög Chlor, kunzentreerte Swevelsüür, kunzentreerte Salpetersüür un basische Lösen mit en pH-Weert grötter as 9 (Mit Utnahm vun hitte Natronlauge). In Soltsüür oder verdünnte Salpeter- un Swevelsüür lööst sik Iesen gau ünner Afgaav vun Waterstoff op. An fuchtige Luft un in Water, dat Suerstoff oder Kohlenstoffdioxid bargt, billt sik Iesen(III)-oxidhydroxid – dat Iesen rust.
Wenn Iesen an dröge Lust hitt maakt waart, billt sik en dünne Schicht Eisen(II,III)-oxid (Fe3O4, Iesenhamerslag), de stark klöört is. Bannig fien verdeelt pyrophor Iesen reageert al bi Ruumtemperatur mit Suerstoff ut de Luft ünner Füürbilln. Stahlwull, de brennt, reageert in fuchtig Chlor-Gas ünner Billn vun bruun Iesen(III)-chlorid-Damp. Wenn en Mischen ut Iesen- un Swevelpulver (In de Gewichtsproportschoon 7:4) hitt maakt warrt, etnsteiht vör allen Eisen(II)-sulfid. Ok mit annere Nichmetallen reageert Iesn bi hoge Temperaturen to’n Bispeel to Phosphiden, Siliciden oder Carbiden.[17]
Iesen hett 27 Isotopen un twee Karnisomeren, vun de veer in de Natur vörkamen doot un bestännig sünd. An’n fakensten is dat 56Fe (91,7 %), folgt vun 54Fe (5,8 %), 57Fe (2,2 %) un 58Fe (0,3 %). 54Fe is nich richtig bestännig, hett aver mit 31 Trilliarden Johren en Halfweertstiet, de so groot is, dat de Verfall kuum to marken is. Dat Isotop 60Fe hett en Halfweertstiet vun üm un bi 1,5 Millionen Johren, 55Fe vun 2,73 Johren un 59Fe en Halfweertsteit vun 44,503 Daag. All de annern Isotopen un de beiden Karnisomeren hebbt korte Halfweertstieten twüschen 150 ns un 8,275 Stünnen.
Dat langlevige Isotop 60Fe hett dat al bi’t Entstahn vun’t Planetensystem geven. Dat is nawiest worrn dör de Korrelatschoon twüschen de Männigkeit vun 60Ni, dat Verfallsprodukt vun 60Fe, un de Männigkeit vun de bestännigen Iesen-Isotopen in eenige Phasen vun Meteoriten (to’n Bispeel in de Meteoriten Semarkona un Chervony Kut). Dat weer mööglich, dat de Energie, de bi’n Verfall vun 60Fe freesett worrn is, blangen de atomaren Verfallsenergie vun’t radioaktive 26Al en Rull speelt hett bi’t Opsmölten un Differenzeren vun de Asteroiden gliek na jemehr Billn vör ruchweg 4,6 Milliarden Johren. Dat oorsprüngliche 60Fe is intwüschen in 60Ni verfallen. De Verdeelen vun Nickel- un Iesenisotopen in Meteoriten gifft Verlööf, de Isotopen- un Elementenmännigkeit bi’t Enststahn vun’n Sünnsystem to meten un op de Bedingen vör un wiel dat Entstahn vun’t Sünnsystem torüchtosluten.
Iesen is en essentiell Sporenelement för meist all Leevwesens. Deerten bruukt dat för allen fört Bloodbilln, bi Planten speelt Iesen en Rull bi de Fotosynthees un bi’t Billn vun Chlorophyll un Kohlenhydraten.[18] In’n Lief vun Minschen un Deerten kummt Iesen oxideert as Iesen(II) un Iesen(III) vör. As Zentralatom vun’n Kofakter Häm b in Hämoglobin un Myoglobin as ok in Cytochromen is dat bi vele Deerten un bi’n Minsch för den Suerstofftransport un -spiekern as okför’t Överdrägen vun Elektronen verantwoortlich. In dissen Proteinen is dat Iesen vun en planaren Porphyrinring ümgeven.
Wieter is Iesen Bestanddeel vun Iesen-Swevel-Kumplexen (so nöömte Iesen-Swevel-Clusters) in vele Enzymen as de Nitrogenasen, Hydrogenasen oder de Kumplexen vun de Atenkeed. En drüdde wichtige Klass vun de Iesenenzymen sünd de so nöömten Nich-Häm-Iesenenzymen as to’n Bispeel Methan-Monooxygenase, Ribonukleotid-Reduktase oder Hämerythrin. Disse Proteinen hebbt verschedene Opgaven: Suerstoffaktiveren, Suerstofftransport, Redoxreakschonen un Hydrolysen. Jüst so wichtig is dreeweertig Iesen as Znetralionen in’t Enzym Katalase, wat dat Zellgift Waterstoffperoxid afboet, dat bi’n Stoffwessel entsteiht. Interzellulär warrt Iesen in’t Enzym Ferritin (20 % Iesenandeel) spiekert, as ok in dat Afboprodukt dorvun, Hämosiderin (37 % Iesenandeel). Tramnsporteert warrt Iesen dör Transferrin.[19]
Eenige Bakterien bruukt Iesen(III) as Elektronenakzepter för de Atenkeed. Se reduzeert dat dorbi to Iesen(II) un mobiliseert dat Iesen dormit, as de meisten Iesen(III)-Verbinnen swoor in Water to lösen sünd, wiel sik Iesen(II)-Verbinnen goot lööst. Eenige phototrophe Bakterien bruukt Iesen(II) as Elektronengever för de Redukschoon vun CO2.[20]
En Koppel vun Forschers üm Loren Williams is wieter övertüügt, dat Iesen in’n Tosamenhang mit de Ribonukleinsüür (RNA) en wichtige Rull bi’t Entwickeln vun’t Leven speelt hett – nich, as vundaag, de Desoxyribonukleinsüür (DNA). Dör den hogen Suerstoffandeel in de Luft, gifft dat vundaag kuum noch free Iesen, as dat noch vör dree Milliarden Johren weer. Dat fre’e Iesen hett sik mit den Suerstoff verbunnen, de later dör Fotosynthees freesett weer un hett sik as Verbinnen aflagert, de för den Organismus nich mehr bruukt warrn künn. De is dorüm op Magnesium utweken, wat weniger effizient is as Iesen.[21]
Vör allen Fronslüüd liedt vör jemehr Wesseljohren faken an Iesenmangel vunwegen de Menstruatschoon. Dorüm is dat nödig, jeden Dag ruchweg 15 mg Iesen optonehmen, wiel Mannslüüd mit ruchweg 10 mg utkamen doot. Dör dat gliektietige Opnehmen vun Vitamin C stiggt de Resorpschoon vun Iesen in’n Lief düütlich an. Sünners veel Iesen bargt Fleesch, Lebber, Hülsenfrücht un Vullkooornbroot. Wenn een gliektietig Melkprodukten, Kaffee oder swarten Tee to sik nehmen deit, warrt de Iesenopnahm dorgegen minnert.
Ofschoonst Iesen en wichtig Sporenelement för den Minschen is, kann toveel Iesen in’n Lief giftig wesen. To grote Mengden an Fe2+-Ionen föhrt to Reakschonen mit Peroxideb, wobi fre’e Radikalen entstaht. In’n Normaltostand warrt de dör liefegene Vörgäng wedder an de Siet maakt. Bi en tweejohrig Kind föhrt ruchweg 1 g Iesen to’n ernst Vergiften, 3 g künnt all to’n Dood föhren. Bi’t utwossen Mann sünd eerste Anteken vun en Vergiften eerst af 2,5 g Iesen, dat nich an Hämoglobin bunnen is, to sehn. En Regulatschoonsstörenvun de Iesenopnahm in’n Darm kann to en Hämochromatoos föhren, wat en Iesenspiekerkrankheit is. Dat Iesen sammelt sik in de Lebber an un lööst dor en Sideroos (Aflagern vun Iesensolten) ut un maakt dat Organ kaputt. Iesenpräparaten schüllt dorüm blots bi Iesenamgel innahmen warrn.[22]
Bi överscheerig Iesen stiggt de Anfalligkeit för sünnere Infekschoonskrankheiten as Yersinioos, Salmonelloos, Tuberkuloos un AIDS. Klinische Studien to’n Ünnersöken vun de prophylaktischen Innahm vun Iesenpräparaten hebbt en direkten Tosamenhang twüschen dat Innehmen un disse Krankheiten nawiest. Dat Iesen en grötter’t Tuberkuloos-Risiko mit sik bringt, is al siet dat 19. Johrhunnert bekannt, un weer vun Armand Trousseau beschreven. Ne’ere Studien ut Afrika wiest jüst so en hoog Risiko för Tuberkloos bi överscheerig Iesen.[23]
Dat gifft Henwiesen, dat to veel Iesen – vör allen in de tweeweertigen Form Fe2+ – ünner sünnere Ümstännen to Krankheiten in’n Bregen föhren künn, as to’n Bispeel Parkinson oder ok Alzheimer. Noch is aver nich kloor, wat de Iesenaflagern, de funnen worrn sünd, en Naklaap oder de Oorsaak vun de Krankheit is.[24]
Ok för Planten is Iesen en essentiell Sporenelement. Iesen hett Influss op de Fotosynthees un op dat Billn vun Chlorophyll un Kohlenhydraten.[18] Aver ok bi Planten, kann sik överscheerig Iesen in Form vun Iesentoxizität wiesen. In’n Bodden kummt dat bi normale pH-Weerten in Form vun Fe(OH)3 vör. Bi sieten Suerstoffandeel vun’n Bodden warrt Iesen(III) to Iesen(II) reduzeert. Dat Iesen warrt dordör in de löösliche Form bröcht, de vun Planten opnahmen warrn kann. Ünner anaerobe Bedingen kann de Fe(II)-Andeel so dull tonehmen, dat de Planten ünner de Iesentoxizität lieden doot. Dat is en Saak, de sünners vun Rebeden, in de Ries anboet warrt, bekannt is.[25]
Iesen is de Hööftbestanddeel vun Stahl, also vun Iesen-Legeren mit annere Metallen und Nichmetallen (vör allen Kohlenstoff). Mit ruchweg 95 % gewichtsandeel is Iesen dat Metall, dat weltwiet an’n fakensten bruukt warrt. De Grund dorför is, dat Iesen meist överall to kriegen is, wat den Pries siet hollt. Butendem sünd sien Legeren fast un taag, so dat Iesen in de Technik en weertvullen Grundwarkstoff dorstellt. Bruukt warrt dat bi’n Bo vun Landfohrtüüch, Scheep un in’n helen Bo in de Form vun Stahlbeton. Industriell warrt Stahl in vele verschedene Varianten bruukt. In Düütschland sünd ruchweg 7.500 Sorten normt.
Blangen Kobalt un Nickel is Iesen een vun dree ferromagneetsche Metallen, de mit jemehr Egenschop den groottechnischen Insatz vun Elektromagnetismus to’n Bispeel in Generaters, Transformaters, Drosseln, Relais un Elektromotors mööglich maakt. Dat Iesen warrt rein oder mit Silizium, Aluminium, Kobalt oder Nickel (Mu-Metall) legeert un deent as weekmagneetsch Karnmeterial to’n Föhren un to’n Afschirmen vun Magnetfeller oder to’n Verstarken vun de Induktivität. Für dissen Bruuk warrt dat massiv un in Form vun Pulvers oder Blicken produzeert.
Rein Iesenpulver warrt butendem in de Chemie bruukt.
Iesen warrt in verschedene Formen insett: 
In de Medizin warrt Stoffen, de Iesen bargt, as Antianämika insett. Kausal deent dat to’n Behanneln vun Iesenmangelanämien un additiv bi’t Behanneln vun Anämien de vun annere Oorsaken utlöst warrt.
Bi de Nawiesreakschoon för Iesen-Ionen warrt twüschen de beiden Kationen Fe2+ un Fe3+ ünnerscheedt.
Mit Thioglykolsüür laat sik Fe2+- un Fe3+-Ionen nawiesen:
Wenn Iesen in en Lösen vörliggt, entsteiht en starke Rootfarven.
Fe2+-Ionen laat sik mit root Bloodlaugensolt nawiesen:
Fe3+-Ionen laat sik mit geel Bloodlaugensolt nawiesen:
Bi beiden Nawiesreakschonen entsteiht en deep Berliner Blau, en wichtigen Farvstoff. Dorbi löpt keen Kumplexbillnreakschoon af, man blots en Uttuusch vun Kationen.
Beide Pigmenten sünd grotendeels gliek, vunwegen dat se in en cheemsch Gliekgewicht staht. Dorbi geiht Fe3+ in Fe2+ över un anners rüm:
De sünners intensive blaue Klöör vunn Kumplex entsteiht dör Metall-Metall-Charge-Transfers twüschen de Iesen-Ionen. Intressant is, dat dit bekannte Nawiesreagenz sülvst Iesen bargt, dat dör de Cyanidionen cheemsch goot maskeert warrt (Binnenorbitalkumplex) un dormit de Grenzen vun de cheemschen Analytik opwiesen deit.
Alternativ kann een Iesen(III)-solten mit Thiocyanaten (Rhodaniden) nawiesen. De reageert mit Iesen(III)-Ionen to Iesen(III)-thiocyanat:
Dorbi billt sik dat deeprode Fe(SCN)3, dat in de Lösen blifft. De Nawies warrt aver stört vun annere Ionen, de villicht ok in de Lösen sünd, as to’n Bispeel Co2+, Mo3+, Hg2+ oder överscheerige Mineralsüren, so dat mitünner en Kationenscheedgang maakt warrn mutt.
Iesen billt mit Suerstoff twee- un dreeweertige Oxiden:
Disse Iesenoxiden billt keen faste Schuulschicht ut, so dat en Iesenstück an de Atmosphäär mit de Tiet vullstännig oxideert. De Oxidschicht is poröös un verlangsomt den Vörgang, kann em aver nich vullstännig hinnern. Brüneren warrt dorüm as swack Schulen för Korrosion insett.[29] Wenn Stahl- oder Iesenstücken insammelt un to’n Recycling geven warrt, noch vördem se vullstännig verrust sünd, gellt se bi de Stahlprodukschoon in’n Elektro-Smöltaven as weertvullen Suerstoffdräger. De Suerstoff dorin deent bi’t „Stahlkaken“ as Oxidatschoonsmiddel, üm nich wullte Bimischen (as Lichtmetallen), de de Gööd minnert, to verbrennen.
Iesenoxiden un -hydroxiden warrt ok as Levensmiddeltosatzstoffen insett (E 172).
Iesen billt twee- un dreeweertige Solten:
All Iesensolten warrt ünner annern as Flockmiddel un för de Phosphateliminatschoon insett. Dorto höört dat Vörfällen, Simultanfällen, Nafällen un de Flockenfiltratschoon, as ok dat Utfällen vun Sulfiden, Fuulgasentsweveln un Biogasentsweveln.
De Masse is in de Physik en Eegenschap vun de Materie. De Maateenheit in Kilogramm.
Dorbi warrt unnerscheeden tussen drooge und swoore Masse.
De swoore Masse hangt med de swoore Wesselwarken (Gravitatschoon) tosammen wieldes de drooge Masse med de Droogheit van de Materie tosammen hangt. 
De Unnerscheed makt dat de drooge Masse sik ook ahn Gravitatschoon dörslannt.
De drooge Masse schuvt de Versnellen up, wenn een Kraft op disse angriept.
In de Physik warrt disse Droogheit as Droogheitmoment hinstellt, dat ook van de Massevertelen avhangt.
Dartegen gevt dat de swoore Masse. Tussen twee swoore Massen gellt de Gesett vun Newton.
Na dat de Versnellen tussen beeden is proportschonal to ehre swoore Massen un umkehrt proportschonal to de Affstandsquadrat.
De Froog is nu, wenn Weerte vun de beeden Massen sik unnerschiedt.
Einstein hett makt een Vörslag sik een Fohrstohl to vörstellen.
Darin is een Gewicht fast makt över twee Feddern med de Bööm un med de Bodden.
Wenn de Fohrstohl sik in gravitatschonfrie Ruum in'n Gangen na baben sett, de Gewicht warrt utlenkt na ünnen.
Man wenn de Fohrstohl is in Ruh un in Ruum med Gravitatschoon, de Gewicht warrt wedder utlenkt na ünnen.
De Experimentator binnen de Fohrstohl kann nu niet beede Saken unnerscheeden, wenn de Versnellen vun de Fohrstohl hebbt de lieke Weert as de Swoorversnellen.
Dat Internatschonale Einheitensystem, ok eenfach SI (för Franzöösch: Le Système international d'unités) nöömt, is dat moderne metrische System un is dat wichigste Eenheitensystem för physikaalsche Einheiten. De Oorsprung is in de Wetenschop, man aver vundaag is dat ok in de Weertschop un den Hannel dat wichtigste Einheitensystem. In de Europääsche Union un ok in de mehrsten anneren Staaten is dat Bruken vun SI dörch Gesett vörschreven.
Dör SI warrt physikaalsche Einheiten för utsöchte Grötten fastleggt. Nich-physikaalsche Grötten (t.B. ut de Weertschop oder de Sozialwetenschop) warrt dör SI nich defineert.
Dat SI is 1954 beslaten warrn un baseert vundaag op söven Basiseenheiten för söven Basisgrötten, de per Konventschoon fastleggt sünd. 
Physikaalsche Grötten laat sik ok anners as mit SI-Eenheiten opschreven. In Deelrebeden vun Forschung un Weertschop warrt dat ok noch maakt un is av un an ok na Gesett noch mööglich. Man Eenheiten ut mehr as een Systeem schöölt (wenn mööglich) nich mengeleert warr.
Na den tweeten Weltkrieg geev dat 'n Barg vun Eenheitensystemen un ok Eenheiten, de to keen System tohöör. Welke dorvun weern Variatschonen vun dat metrische System (MKS-System), annere baseer op dat angloamerikaanschen Maatsystem. Dat weer kloor, dat dat so nich wiedergahn kunn. In 1948 geev dat denn toeerst mal den Opdrag för en internatschonale Studie, üm ruttofinnen, wat för een System vör de Rebeden Wetenschop, Technik un Ünnerricht bruukt warrt. Na dat wat dorbi rutsuert is, warr denn 1954 beslaten, ein internatschonal System op söss Basiseenheiten optoboen. De Vörslag för de söss Basiseenheiten weer: Meter, Kilogramm, Sekunn, Ampere, Kelvin un Candela. 1960 wurr dit System denn na sien franzööschen Naam (Système International d'Unités) SI-Eenheiten nöömt. 1971 keen denn as sövente Basiseenheit noch dat Mol dorto un hett den sössten Platz twischen Kelvin un Candela kregen.
Dat internatschonale Eenheitensystem sett sik tosamen ut ’n Koppel vun Eenheiten un ’n Koppel vun SI-Präfixen. De Eenheiten laat sik in twee Ünnerkoppels indeelen. De een sünd de söven SI-Basiseenheiten. De sünd all vuneenanner unafhängig. Vun disse söven Basiseenheiten warrt denn de anneren Eenheiten affleddt.
Dat is ok mööglich, to de Eenheit noch ’n Präfix bitofögen, üm Veelfache vun en Eenheit to kregen. All Veelfachen sünd Teihnerpotenzen, t. B. bedüüd Kilo- dat dusendfache un Milli- bedüüd dat dusendstel. Dorbi warrt jümmers blots een Präfix bruukt. De millionste Deel vun’n Kilogramm is’n Milligramm un nich’n Mikrokilogramm.
Dat internatschonale Eenheitensystem bargt blangen de Basiseenheiten ok afleddt Eenheiten, de ut een oder mehr vun dissen Basiseenheiten dörch Multiplikatschoon oder Divischoon tosamensett sünd. So warrt t.B. de Flach in Quadratmeter (m²) oder de Snelligkeit in Meter dörch Sekunn (m/s) opschreven.
För welke vun disse tosamensett Eenheiten gifft dat egene Naams un Symbolen, de sik sülvst wedder mi allen Basis- un afleddt Eenheiten kombineren laat. So kann een t.B. de SI-Eenheit vun de Kraft, dat Newton (1 N = 1 kg·m/s²), bruken, üm de Eenheit vun de Energie, dat Joule (1 J = 1 kg·m²/s²), synonym ok as Newton mal Meter uttodrücken.
Dit is 'n Översicht över afleddt Eenheiten mit ehr Naams un Eenheitenteken:
Tee (chin. 茶, chá, [[tʂʰɑ˧˥]], in' Min-Nan-Dialekt spraken „tê“) is en heet Upgeetdrunk, de ut ünnerscheedlich Plantendeelen (Blööt, Knospen, Blüüten, Stängel) vun de Teeplant upbräut wurrd.
Tee enthollt, je nah Plantendeel (Knosp an' meesten, Blööt afstiegend) bit to 4,5 % Coffein. In dat 19. Johrhunnert wurr Warkstoff in' Tee as Thein oder Teein betekent. De Drunk wurr bit to de Rechtschrievreform van 1901 mit th as Thee schreven.
In' wiederen Sinn wurrd as „Tee“ en heet Upgeetdrunk betekent, dat ut ünnerscheedlich Deelen vun verscheeden Planten tobereit wurrd. Dorto hörrn ok Krüüdentees un Früchtetees. Bruukt Plantendeelen sünd dorbi neben de baben nömmt Deelen ok je nah de Soort vun de Plant ok noch Früchte, Schill oder ok Wuddels.
Dat Woort Tee wurr luut Indrag in dat Düütsch Wöörbook vun de Bröers Grimm in dat 17. Johrhunnert ut dat nedderlannsch thee in't Düütsche övernommen. De in Middeleuropa begäng Begreepen Tee, tea, thé stammen vun de minnanischen Utspraak vun 茶 af, wiel de europääsch Länner den Tee up den Seeweg ut Süüdchina kreegen. Länner as Russland, Törkie un Persien, de up den Landweg över Noordchina mit Tee beleefert wurrn, aber ok de Seefohrernatschoon Portugal, övernehmen dorgegen dat  Mandarin-Woort chá (chin. 茶, utspraaken Tscha; de Utspraak för  törksch çay un russisch Чай is Tschai), oorsprünglich Tschaje (茶葉 / 茶叶, chá yè „Teeblööd“).[1]
Siet dat fröhe 18. Johrhunnert wurrd da Woort Tee ok för de Upguss ut anner Planten bruukt un betekent nich alleen Swaarttee, sonnern ok Krüüden- oder Früchtetees. En ähnlich Tostand herrscht ok in anner Spraken (to'n Bispeel Engelsch un Nedderlannsch). In dat Törksch is çay de Böverbegreep för Tee; siyah çay - swaart Tee, bitki çayı - Krüüdentee, yeşil çay - gröön Tee, meyve çayı - Früchtetee un buzlu çay - Iestee. In völ anner Spraken is dit Tosommenfaaten vun ünnerscheedlich Drunken ünner en Begreep dorgegen unbekannt. In dat Spaansch is Té blot Swaarttee, all anner heet  infusión. Ähnlich verhollt sück dat in Frankriek: thé is swaart oder gröön Tee, Krüüdentee dorgegen tisane (oder infusion). In de franzööschsprakig Swiez wurrd dat Woort thé as in' düütschen Spraakgebruuk ok för Krüüdentee un Früchtetee bruukt. In de USA un vun dor ut verbeeden wurrd Tee intüschen faken as iced tea, also Iestee, drunken.
Inschränkend dröfft luut ISO-Norm 3720 blots Blööd un Upguss vun de Teeplant (Camellia sinensis) as Tee betekent wurrn.
Blüte vun en Teeplant
Teestruuk
Teeplantage
Teeplanten weern tonächst blots in China bekannt. 1823 wurrn in Assam (Indien) wildwassen Planten opdeckt, de aber längere Tiet nich richtig bestimmt wurrn. Eerst af 1834 wurr disse Oord kultiveert un mit anner Oorten krüüzt. De Krüüzungen wurrn bald ok in anner för hör bruukbar  Regionen tücht un anbaut. Teestrüker laaten sück ut Saatgoot oder ut Settlinge, wat hüüd de Regel is, herantrecken. De Jungplanten wurrn in eegen nurseries (Uptuchtbüdel mit good Modereer) negen Maand lang sorgfältig pleegt. Pro Hektar wwurrn 12.000 bit 13.000 Settlinge bruukt. Dornah moot de Plant dree bit söss Johr wieder wassen, bit se to'n eersten Mal arnt wurrn kann. De Erdrag vun een Hektar ergifft dörsnittlich 1500 Kilogramm upgussfardigen Tee. 
De „Levensverwachten“ vun de indischen Teestrüker bedrocht 30 bit 50 Johre, wiels de chineeschen Oorten bit to 100 Johr olt wurrn könnt. De Stecklinge wurrd ut de Drieven vun besünners kräftig un erdragriek Moderplanten wunnen. Dat is sogor mögelk, Teeplanten för spezielle Umweltbedingungen etwa mit Resistenzen gegen besünners Schädlinge oder Krankheiten to tüchten.
Withering
Rolling
Firing
Bi de traditschonelle Produktschoon vun Swaarttee moot de Teeblööt fiev Stuufen dörloopen: dat Welken (Withering), dormit de Blööt week un zart wurrn, dat Rullen (Rolling), dat Utseven, de Oxidatschoon un to'n Sluss dat Dröögen (Firing).
Um de Blööt nah dat Plücken week to maaken, wurr se fröher twee Stünn in de Sünn leggt. Later hett man Welkhürden in speziellen Hallen bruukt, in de en  Temperatur vun 20 bit 22 °C herrschen dee. De Welkperzess düer denn bit to 24 Stünn. Hüüd wurrn meestens so nömmt Welktunnel insett, de de Teeblööt up Flootbänner dörloopen. De Stärkt vun de Welkung warkt sück (in' ümkehrt Verhältnis) up den Grad vun de later to recken Oxidatschoon ut.
Dat Rullen wurrd hüüd mit Maschinen maakt un düert etwa en half Stünn. Dorbi wurrn de Zellen vun de Blööt apenbraken, so dat ätherische Öle freesett wurrn. Ansluutend wurrn de Blööt nah Qualität sorteert. Bi de Oxidatschoon wurrd de denn dör künstlich herstellt hooch Luftfuchtigkeit vun över 90 Prozent bi nipp un nau 22 °C weer Fuchtigkeit toföögt, um de chemisch Perzesse in Gang to setten. Bi de Oxidatschoon entsteiht Warmt, de Temperatur vun de Blööt wurrd all 15 Minüüt meeten un wenn de Hööchsttemperatur vun 29 °C reckt is, dör Dröögen sofort afbraken. Wurrd disse Tietpunkt verpasst, hemm de Teeblööt kien Aroma mehr un gellen as „verbrannt“. De Oxidatschoon wurrd bi de traditschonell Teeproduktschoon as Fermentatschoon betekent, ofschons se kien relevante mikrobakterielle Komponente enthollt. In de modern Teetechnologie wurrd se aber ok nich mehr as Fermentatschoon betekent.
Dröögt wurrd in Maschinen mit Hülp vun Heetluft. Bi Ceylon recken 20 Minüüt bi  90 °C, Assam bruukt bedüüdend länger. Ansluutend wurrd de Tee sofort weer afköhlt.[2]
In de Törkei wurrn för de Produktschoon vun je een Kilogramm Swaarttee söss Kilogramm Teeblööt verarbeit. 
Bi Grööntee gifft dat in' Ünnerscheed to Swaarttee kien Oxidatschoon. In China un Indien, up Sri Lanka un Taiwan un neeerdings ok in Afrika wurrd ok halffermenteert Tee (Oolong) herstellt.
Eenzeln Teeplantagen, in de besünnere Teespezialitäten herstellt wurrn, produzieren noch nah de olt Methoden, bi de dat Welken an de Sünn passeert. Rullt wurrd vun Hand, de Oxidatschoon find in fluchten Körven statt.
CTC steiht för Crushing (Körtbreeken), Tearing (Körtrieten) un Curling (Rullen). Bi disse  modern, in groot Produktschoonswarken anwendt Methood wurrn de Teeblööt nah dat Welken in een Arbeitsgang maschinell braken, reeten un rullt. Deelwies wurrn CTC-Maschinen achternanner schalt, um noch fienere  Tee-Pulver to kriegen. Dornah folgen Oxidatschoon, Dröögen un Sorteeren. Produzeert wurrn nah disse Methood Tees för den Gebruuk in Teebüdels.
Gröön  Tee
Oolong
Witt Tee
Chineesch geel Tee
Earl Grey
De oorsprüngliche Methood vun de Bereiten vun den Teedrunk is de Gebruuk vun frisch Teeblööt, de direkt vun den Struuk plückt in heet Water leggt wurrn. So maakt smeckt Tee düütlich anners as mit dröögt Blööt. Frisch Teeblööt laaten sück aber nich lang lagern, fermenteeren vun alleen oder verdarven dör de Tätigkeit vun nich wünscht Mikroorganismen. Dorher wurr de teelte Fermentatschoon un Dröögen entwickelt, dormit de Tee lagerfähig wurrd. Dorbi entstahn je nah Vörgahnswies un Utgangsmaterial tallriek ünnerscheedlich Smacksqualitäten. Hüüd wurrn veer traditschonelle Formen unterschett, de sück vör allen in den Grad vun de Oxidatschoon ünnerscheeden: 
Neben disse veer klassisch Herstellensoorten gifft dat wiedere, weniger verbreedt Spezialitäten
Verarbeitungsstufen vun de söss Teeorten
Den verscheeden Teeorten wurrn nich to tellen Teesorten toordnet, bispeelswies:
De in Europa bekanntst Teesorten sünd de nah hör Anbaurebeeden nömmt Sorten vun den Swaarten Tee Assam, Ceylon un Darjeeling. Tee wurrd aber noch in völ anner Gegenden produzeert. De ostindisch Assam-Tee stammt ut dat gröttste Anbaurebeet vun de Welt un is en typisch Hochlandtee mit kräftig Aroma. De herb-kräftige Ceylon wurrd in Sri Lanka anbaut, dat weltwiet dartgröttste Anbaurebeet. Beid Sorten finnen sück faken in Teemischungen un sünd gegen hart Water unempfindlich. De zort, geel Darjeeling wasst an de Süüdhänge vun den Himalaya rund um de glieknamig Distrikthööftstadt in dat nördlich Westbengalen up över 2000 Meter Hööcht. De is empfindlicher gegen hart Water. Formosa betekent meest gröön oder Oolong-Tees vun de Insel Taiwan.
Aromatiseerte Tees gifft dat in twee Utprägungen. De klassischen aromatiseerten Tees kommen ut China. Grööntee oder en Mischung ut Gröön- un Swaarttee wurrd dör Togaav vun frisch Blüüten aromatiseert. De Blüüten wurrn regelmatig afseevt un weer dör frische Blüüten ersett, bit dat wünscht Aroma reckt is. De bekanntst Varianten sünd Rosentee un Jasmintee, deren Hannelsformen faken ok noch Blüütenreste enthollen. 
Tonehmend anseggter sünd in Europa aromatiseert Swaart- oder Grööntees. Dorbi wurrd de Tee mit ünnerscheedlich natüürlich Aromen anriekert. Bekannte Smacksrichten sünd  Fruchtaromen as Kassen oder Maracuja, Vanille un anner Gewürze as Anis, Zimt oder Zitrusaromen as Orange, Zitrone ok Bergamotte. Letztere is in en vun de öldsten Aromatees – den Earl Grey – enthollen.
Anboden wurrd ok Tee mit industriell herstellten naturidentischen Aromen as Mandel, Bratappel, Schokolaad, Peppermünten, Erdbeere. Bi völ vun disse aromatiseert Sorten speelt de Qualität vun den bruukten Tee en ünnerordnet Rull, wiel he blots as Drägermaterial vun den Aromastoff bruukt wurrd.
Ünner Rooktee versteiht man en Teesoort, bi de de Blööt bi dat Dröögen in den Rook vun harzriek Holt rökert wurrn. Dordör kriggt de Tee en besünner Aroma mit en kräftig röökerch Noot un en intensiven Duft. An' wietsten verbreedt is hüüd de Soort Lapsang Souchong. Aber ok in russisch Mischungen un Karawanen-Mischungen kummt he to Anwennen, de den stark röökerchen  Tee blots andeelig enthollen. De Tee kann good bi Brottieden drunken wurrn. In en rein Form kann he ok to't Kaaken as soltfree Alternative to dat Rooksolt bruukt wurrn un sörgt för dat Rookaroma, dat ok in eenig amerikaansch Kööken beleevt is. 
De röökerch Noot is bannig olt un drüff bi all Sorten mit Schnelltrocknung vörkommen ween, bevör dat gelung, heeten Luftstroom ahn Rookbimischung to ertüügen. De Beteken Karawanen-Mischung geiht up en Transportwies vun den Tee torüch. De vertreden Ansicht, de Tee harr sien Rookaroma eerst dör de nächtlich Lagerfüer vun de Beduinen kreegen, is nich bestätigt. Völ röökerch Teesorten stammen ut Regionen mit ehmals Holtfüerdröögen un de europääsch Teehandel foot meest blots up den Waterweg. 
Ünner Rösttee versteiht man meest gröönen Tee, de nich blots kört röst wurrd, um de  Fermentatschoon antohollen, sonnern bi hooch Temperatur lang in en Pann bi 280–300 °C röst wurrd. Dorbi nehmt de Blööt en bruun Farv an un hett en mild malzig oder nöötoordig Smacksnoot un en bruun Tassenfarv. Dör dat verlüst de Tee meest all an Koffein un Bitterstoffe. En Bispeel för Rösttee is de Teesoort Hōjicha.
Orange Pekoe mit Melk un Sucker
Bi de Qualitätsinstuufen vun  Tee ut de Regionen mit Johrestieden gifft dat twee Klassifizeerungen, eenmal nah de Arntperiood, to'n annern nah de Qualität vun de Blööt. De Bleutiet wurrd ok engelsch as Flush betekent. De eerst Arnt in't Fröhjohr leefert bannig lütt Blööt un wurrd as First Flush betekent, de tweet Arnt in' Mai as Second Flush. De Arnt tüschen de First Flush Periood un de Second Flush Periood wurrn „in between“ nömmt. De Arnt nah de Second Flush- Plücken heet  „Autumnal“, dat so nömmt „Harvstplücken“. „In between“ un „Autumnal“ recken selten de Qualität vun de First- un Second Flush Tees un sünd meestens priesgrünstiger. In all Teeanbaurebeeden in  Äquatornähe (as in Kenya, Sri Lanka) wurrd wegen de fehlen Johrestieden all veerteihn Daag arnt. De Qualität hangt vun de Laag vun dat Anbaurebeet, de Utwahl vun de Blööt nebst Knosp, den Tietpunkt vun de Arnt (in oder buterhalf vun de Regentieden), de Sorgfalt in de Verarbeitung un de Kunst vun den „teamakers“ af.
De Qualität vun den Blööt richt sück nah hör Stellung an den Twieg. De Knospen an de Spitze wurrn as Flowery Orange Pekoe betekent, dat dorünner stahn as Orange Pekoe, dat darte as  Pekoe, de wiederen Blööt as Souchong. Dat Woort Pekoe stammt ut dat Chineesche un bedüüd  „witt Fluum“, nemelk den Fluum vun de Teeknospen. De Begriff „Orange“ betreckt sück up dat  Königshuus vun Oranien un bedüüd so völ as „königlich“. De Koffeingehalt vun Orange Pekoe bedrocht veer Perzent, de vun Pekoe un Souchong is minner.[3]
Tee wurrd in Hannel in Blatt-Tee (Pekoe), „braaken“ Tee (Broken Pekoe), Fannings un „Stoff“ (Dust) indeelt. Tees mit lütt Blattgradeeren geevt wegen hör gröttere Böverflach bi glieker Menge vun Broken- oder Blatt-Tee mehr Aroma in körter Tiet in dat Water af; vun den Blattgrad alleen kann aber nich up de Qualität slooten wurrn.[4] Entscheedend för de Qualitätseinstuufen sünd Grött, Form un Farv. 
Ünner de Swaarttees entwickeln Spitzengewächse ut köhl Hoochland-Lagen vun 1000–2500 m, bispeelswies ut de Region um Darjeeling (Süüdhänge vun den Himalaja), besünners fien Aromen.[5]
För grönen Tee gifft dat eegen Qualitätsbeteken. Man ünnerscheed Gunpowder, Chun-Mee, Natural Leaf un Matcha. Gunpowder (Scheetpulver) kummt ut dat eerste Plücken in' Fröhjohr, bi de de jung Blööt to lütt Kugeld dreiht wurrn, dorher de Beteken. Chun-Mee entspreckt den Flowery Orange Pekoe bi Swaarttee. Natural Leaf sünd ganze Blööt, de düchtig mild in' Smack sünd. Matcha is de to Pulver reeben Grööntee, as hüm de Japaner bruuken. Der is besünners bitter.[6]
Eenig Hannelslüüd beeden Floogtee an, de frisch ut de Anbauregionen inflaagen wurrd. Besünners hoochwertig Tees, bi de de Frische för den Smack wichtig is, könnt so all kört Tiet nah de Arnt in Europa anbooden wurrn. Inflaagen wurrn to'n Bispeel wurrn to'n Bispeel First Flush ut Darjeeling oder Gröön Tee ut Japan as Kabusecha oder Gyokuro. Floogtees ut Japan kriegt de Beteken Shincha.
Döös mit loos Tee
Portionierter Tee in' Büdel
In Tegelform presst Tee
Je nah Teekultur un Gebrukergewohnheiten wurrd Tee in verscheeden Dorbeedensformen hannelt, de unafhängig vun Oorten un Sorten sünd. 
As losen Tee betekent man nichportioneerten Tee, de entweder un ganz oder braken Blööt un  Knospen aber ok Stelen bestahn kann, oder to Pulver mahlen is. Loos Tee wurrd entweder direkt in Bräugefäße oder in en Filter individuell portioneert.
As portioneerten Tee betekent man Tee, de in Büdels, Pads oder Kapseln afpackt in den Hannel gelanht. De Grött vun de Portschoon reckt vun een Tass bit hen to'n Kännchen.
Presst Tee besteiht in dröög Blööt, de to Tegeltee (Barren), Stangen, Kugeln, Halfkugeln oder Teekoken (engl. tea cakes) presst wurrn.  Teetegels wurrn aber ok as Tuuschmiddel bruukt. Se sünd de traditschonell Hannelsform vun Pu-Erh-Tee. To'n Verbruuk wurrd Deelen ut de Form braken oder, bi lüttgere Formen, de in' Ganzen överbräut. In' Smack gifft dat kien oder blots geringfügig Ünnerscheeden to anner Dröögformen.
In' Sahel wurrd gröön Tee düchtig stark mit völ Sucker drunken
Oostfreesentee mit Room
Gröön Tee in Teefilter
Speziell präpareert Teeblööt vör …
… un nah dat Upgeeten (Teerose)
För dat Tobereiten vun den Teedrunk gifft dat regional bannig verscheeden Varianten, de sück düütlich up den Smack utwirken. Welker Methood weltwiet lever nommen wurrd, hangt dorvan af, welker Form vun de Tee man to'n Gebruuk hett un de smacklich Vörstellungen vun de Bevölkerung. Ähnlich as bi Kakao un Koffie wurrn in Kontinentaleuropa faken de  Gewohnheiten vun de Natschonen övernommen, de den Utgangsstoff in den Hannel brocht hemm. Bi den Tee wurrd in West- un Middeleuropa meest blots de so nömmt engelsch Tobereiten bruukt, en Methood, de wiels de britisch Kolonialtiet gemeensam mit den hannelten Tee verbreedt wurr. In  Süüd- un Osteuropa treden orientalisch Inflooten dorto oder lösen sogor de engelsch Tobereiten af. In ehmalgen Koloniallänner, insluuten Noordamerika is de engelsch Tobereiten ebenfalls verbreedt.  Kulturen ahn koloniale Vergangenheit oder mit eegen Teeanbau hemm in de Regel eegenstänndig Tobereitensformen. 
Kräftig Swaarttees wurrn meest immer mit sprudelnd kaaken Water upgaaten; bi Grööntees un halffermenteert Tees as ok fienen Swaarttee (First Flush Darjeelings etwa) könnt Temperaturen van 65 bis 90 °C bevörtoogt wurrn, wat de Inholtsstoffe un den Smack beter erollen deiht. Eenig japaansch Grööntees wurrn blots mit 50° un ok dorünner upbräut. Bi de engelsch Tobereiten wurrd immer heet upbräut, nie nich kaakt. Tee gifft aber völ vun sien Inholtsstoffe ok in kolt Water un ok in Alkohol fre (Teelikör), wobi de chemisch Perzessen aber langsamer aufloopen un to en stark vun den wähnten Smack afwiekend Ergevnis führen. De Chineesch Medizin kennt tallriek Verwennenformen dorför, deren Nutzen aber ok noch nich nahwiest is. Nah vörherrschen Meenen entstaht unafhängig vun de Bräutemperatur gewöhnlich Teedrunken, de sück in den Smack ünnerscheeden. Ok traditschonelle Rezepte för Iestee bräuen de Tee tonächst heet up, um hüm later weer aftoköhlen. 
De Treckdüer, wiels de Teeblööt in't Water blieven, lett sück nich eenheitlich angeven un liggt sortenafhängig in en Beriek tüschen 20 Sekunn un fiev Minüüt. Je nah Düer wirkt de Tee ünnerscheedlich stark anregend, wobi dat verscheeden Theorien to de trecktietafhängig Wirkung up den Minschen gifft. As seker gellt, dat dat Koffein vun Anfang an in Lösung geiht, verscheeden anner Stoffe aber eerst nah 2–3 Minüüt. Inwuwiet de Tee allerdings nah mehr as 2 Minüüt Trecktiet beruhigend oder blots weniger anregend wirkt, is noch nich ganz klärt, wiel sück hier verscheeden  Effekte ergänzen. So wanneln de sück langsam lösenden Polyphenole dat Koffein in en waterunlösliche Form um, mit stiegen Trecktiet fallt also de Andeel an dat physiologisch „bruukbar“ Koffein. Aber ok de Aminosüer Theanin, de en beruhigende Wirkung hett, lööst sück eerst nah eenig Minüüt in' Tee[7]. Welker vun de Effekte nu överweegen deiht, is noch nich noog erforscht. In en Glaskann kann man de Verännern vun de Tee beobachten. Man kann faststellen, dat eenig Blööt an' Grund, annern an de Böverflach swemmen. Irgendwenner fangen de böveren Blööt an, nah ünnern to sinken, wiels de ünneren upstiegen. Dat is denn en gooden Tietpunkt, den Tee aftogeeten. 
Sall de Tee stark anregend ween, könnt körttiedig Bräuen mit völ Teeblööt bruukt wurrn. De typisch starken Fröhstücksmischungen mit minn Blattgrött (groot Böverflach) sünd up dissen Gebruuk utleggt. De Herstellen vun Teedrunk in umfunktschoneert Koffiemaschinen (Teemaschinen, vör allen in Noordamerika) lööst bi Dörloopbräuen vör allen dat Koffein. Dat maschinell Bräuen führt ut verscheeden Grünnen to stark smacklich Verfrömdungen, dorünner den Gebruuk vun verscheeden Sorten in de sülvig Maaschien as ok technisch bedingte Probleme bi dat Reinmaaken. Teemaschinen hemm in Düütschland en leegen Afsatz, de Konsum pro Tag vun Tee is man minn, mit Utnahm in Oostfreesland.
Gröön Tee wurrd meestens pur drunken, en bekannt Utnahm is de [[Marokko|marokkaansch Peppermüntentee up de Basis vun gröön Gunpowder, de mit völ Sucker drunken wurrd. To’n Swaarttee wurrn in verscheeden Regionen traditschonell verscheeden Tosätze in den Tee geeven, so in England un Indien Melk (besünners bi aromatiseert Tees as Earl Grey oder indischer Chai), in Oostfreesland Rohm, in de Mongolei un Tibet Botter, in Russland un Georgien ok Marmelaad, Gelees oder in Sirup inleggt Früchte. De oorsprünglich ut  Russland stammen Togaav vun Zitroon oder Zitronenschill wurrd ok vun eenig Teedrinkers in Westeuropa schätzt. An’ wietsten verbreedt is de Togaav vun de Sööt maken Middel Sucker un Hönnig. Witt Kandissucker oder bruun Rohrsucker, ok bruun Kandis gellen as besünners good dorför. Letztere wurrn woll ehrder för Krüüdentee oder aromatiseert Tees bruukt.
Anhand vun de tweedeelig Teekann (Çaydanlık) kann de Tee in de Türkei je nah Smack as dünn Tee (açık çay) oder stark Tee (demli çay) serveert wurrn.
In Düütschland hett sück blots in Oostfreesland en eegen Teekultur bild. Hier drinkt man traditschonell starken Tee (vör allen de in Oostfreesland affüllten Oostfreesentee) mit flooten Rohm as ok Kluntjes. Traditschonell wurrd de nich umröhrt, so dat de Smack sück vun’ bitteren to’n sööten-sahnigen ännert.
Allgemeen wurrd week Water den Vörtoog geven. Bi de gellen hooch Waterstandards kann hüüd in Düütschland meest överall Leitungswater bruukt wurrn. Bi Beinträchtigungen dör Kalk oder Chlor kommt mitünner Waterfilter to'n Insatz. Ok afpackt Water ut den Hannel kummt to'n Insatz. Water mit Mineralien Water führt dorto, dat de Drunk ehrder trüb wurrd un de Smack ännert sück ok. De Verbruuk vun Teeblööt stiggt mit de Waterhart, wobi sück allerdings ok dör mehr Verbruuk de smacklich Inflooten vun de lööst Mineralien nich utglieken laaten. In Regionen mit düchtig kalkriek Water bild sück up den Tee en Film un de Smack wurrd mitünner as minnerwertig empfunnen. Dat gellt vör allen för weniger gerbsüerhollen  Teesorten as Darjeeling, wiels to'n Bispeel Assam oder Ceylon weniger empfindlich up hart Water reageeren. 
Japanische Teekann ut Gussiesen
Törksch Teegeschirr mit tweedeelig Kann (Çaydanlık) un Teeglöös
Engelsch Holtkästchen to dat Upbewohren vun Tee
In meest all Kulturen wurrd Tee in speziellen Behältern tobereit, in Kannen, Pötten. grötteren Keramik- un un ok Holtgefäßen, die faken kulturtypisch Formen upwiesen un völfack to dat Kunsthandwark tellen; Tee wurrd in lüttgere Drinkgefäßen geven. Bi de engelsch Tobereiten wurrn meest en Teekann un Teetassen bruukt, de to en Service hörrn, aber ok de Tassen- un Beekerbräuen ahn  Kann is begäng, wat ünner annern in de Gastronomie vörherrschend is. Bi dat Militär oder up Expeditschonen wurrd Tee faken mit Hülp vun lichter Metall- oder Kunststoffgeschirr tobereit. 
In jeden Fall gellt för jeden Teedrunk, dat en Afköhlen to smacklich Verännern un Trübungen führt, de nich dör ncohmalig Upwarmen weer rüclgängig maakt wurrn können. De Trübungen bestaht ut  Mineralien, Gerbstoffen, Ölen, Koffein un anner Substanzen, de chemisch komplex mitnanner reageeren un en massiv Verännern in de Tosommensetten vun den Drunk bewirken. In heet hollen Tee treden de later un in anner Reeg up, führen aber laatstens nah twee bit söss Stünnen to düütlich Verännern. Teegeschirr is faken up good Warmtspiekern utleggt, de Kannen sünd meest kugelförmig. Dat Warmhollen is bi grootvolumigen Teekannen mit Deckel lichter, de ok faken mit kaaken Water vörwarmt wurrn. Se bestaht as Koffiekannen ut Porzellan un anner  keramisch Materialien oder Glas, ok Eddelstahl, Gussiesen, emallieert Blick oder Messing sünd verbreedt. To dat Warmhollen kommen faken Teewärmer, Teeluchten un Stövchen to'n Insatz.
För de Massenversörgen kann Tee in Keetels kaakt wurrn, de dör hör groot Volumen langsamer afköhlen. An' empfindlichsten reageert tassenbräut Tee (Teebüdel), de unmittelbor nah dat Recken vun de Drinktemperatur drunken wurr. 
Tee is en aromatisch Drunk un deiht smacklich Sporen in' Behälter achterlaaten. Insbesünnere  Behälter ut poröös Material (unglaseert Toonworen) könn Smackstoffe upnehmen un later weern an den Inholt afgeven. Dorüm wurrn sückse Behältnisse faken ahn Utnahm för dat Tobereiten vun Tee, af un to ok blots dat Tobereiten vun en speziell Soort, bruukt. Glatte Böverflachen as bi Teegeschirr ut Porzellan laat sück beter Reinigen, so dat disse smacksverännern  Effekt nich uptreden deiht. Bi Behältern ut Metall kann dat to en Afgaav vun en „metallischen“ Smack an den Tee kommen.[8] Man seggt denn, dat de Tee looid smeckt. 
Tee ist aromaempfindlich, de verännert sien Aroma bi nich richtig Upbewohren un nimmt ok Frömdröök gau an. Dorüm wurrn Teeblööt faken in slooten köhl, dunkel un dröög upbewohrt.  Optimal (wiel arm an Luft-Depots), wenn ok nich so ästhetisch as eddel Döösen, sünd fast torullt Teetüüten. Bi de Gebruuk vun Döösen kummt dat gauer to Öllerungseffekte: Die aromageven ätherischen Öle wurrn minner un de Teesmack wirkt muffiger. Nah Anbröök sall de in teihn Week opbruukt wurrn. In dicht Packungen gellt he dorgegen bit to dree Johr nah de Arnt as frisch. Dröögt Tee is meest unbegrenzt lagerfähig, sofern de öllerungsbedingten smacklich Verännern hennommen wurrn. Ok de Koffeingehalt verännert sück dör de Lagerung praktisch nich.
Tee wurrd faken trennt vun all Oorten Gewürzen, Aromen un Kökenröök upbewohrt, gelegentlich in lütt Schappen oder in en Truhe. Ok upstiegen Damp vun' Herd oder Spöölbecken is nich goot för dat Teearoma.
Bi de engelsch Tobereiten wurrd in' Vergliek weniger Teeblatt bruukt, as bi völ anner Tobereitensformen. De Tee wurrd dorbi good utnutzt. Blots de Gebruuk vun Teestuuven is noch effizienter. Allgemeen kann pro Tass mit twee Gramm Teeblööt rekend wurrn, bit Swaarttee is dat ruch weg een Teeleepel, de as ungefähr Volumenmaat hier sien Naam kreeg. De ideale Menge hangt vun de Teesoort, vun dat Water, vun dat Johr vun de Arnt vun den Tee un natüürlich vun den persönlichen Smack af.
In en japaansch Teehuus (19. Johrhunnert)
De Teedrinkerin (Jean Siméon Chardin, 18. Jh.
Kiek bi: Chineesch Teekultur
Nah Europa keem de Tee Anfang vun dat 17. Johrhunnert. 1610 broch de Nedderlannsch Ostindien-Kompanie per Schipp to'n eersten Mal en Ladung gröön Tee mit in de Nedderlannen. Se harr to dissen Tietpunkt dat europääsch Monopol för den Hannel mit Asien. Wiel se kien direkten Togang to China harr, führ se den Tee över Java in. Af 1637 nehm jedes hollannsch Schipp vun den Hannelsstüttpunkt Batavia (hüüd Jakarta) ut eenig Kisten chineeschen un japaanschen Tee mit an Bord. 1644 hebbt de Holländer de eersten 100 Pund Tee nah England utleefert. 1669 gung dat Hannelsmonopol an de Britische Ostindien-Kompanie, de bit 1833 dat Monopol för den Chinahannel inneharr. De Seeweg vun Asien nah England düer dormals rund söss bit negen Maand, wat de Qualität vun de Tees minneseeren dee, de in muffigen Laderüüms lagert wurrn. Up den Landweg hett Wassili Storkow 1618 eerstmals Tee nah Russland as Geschenk för den Zaren brocht. De Weg führ över de Mongolei. De so nömmt Karawanentee gull as qualitativ hoochwertiger as de, de mit Schipp befördert wurr.[9][10]
In Europa geev dat tonächst ünnerscheedlich Upfaaten doröver, of Tee gesundheitsfördernd oder schädlich weer. De dorför weern, hemm sück aber dörsett. De iefergste un bekanntste Förspreker vun de nee Drunk weer de hollännsch Dokter Cornelius Bontekoe, de 1679 en umfangriek Afhandlung dorto verfaat hett. Dorin hett he de Bevölkerung den Raat geven, jeden Dag so völ Tee to drinken, as de Nieren utscheeden können. Krank Lüüd sullen nah entsprekend Wähnen bit to 200 Tassen pro Dag drinken. För Kulturhistoriker gellt as utwiest, dat Bontekoe för sien Teepropaganda vun de Hollännsch-Ostindisch Kompanie betallt wurr un wohrschienlich sogor in deren Updrag schreev.[11] In de Oeconomisch Encyclopädie vun Johann Georg Krünitz weer all to lesen: "Die Holländische Kompagnie, der es wesentlich daran lag, diesen mit so vielen Kosten herbeigeschafften Artikel nicht in ihren Magazinen liegen zu lassen, verschaffte sich gute Lobredner des Thees, zu diesen gehörte ganz besonders DrCornelius Bontekoe […]. Die Holländische Ostindische Kompagnie ließ dem Verfasser für sein Werk eine bedeutende Summe auszahlen […].[12]
An' engelschen Hoff wurr de Tee 1662 dör Katharina von Braganza inführt; se gellt allgemeen as Begrünnerin vun de britisch Teekultur, de sück tonächst binnerhalb vun den Adel utbreeden dee. 1717 hett Thomas Twining dat eerst Teegeschäft in London apen maakt. En wiedere Neeern weern „Teegordens“, Parks mit belücht Gehweeg, Musikpavillons un Verkoopsstände för Tee un lütt Spiesen. As eerst Anlaag vun disse Oord hett Vauxhall Gardens 1732 apen maakt.[13]
Midden vun dat 17. Johrhunnert keem de Tee vun de Nedderlannen nah Düütschland, tonächst nah Oostfreesland, wor sück en eegen oostfreesch Teekultur entwickeln dee. 1743 wurr in Hannober, dat dormals to de britisch Kroon hörrn dee, dat eerste Teeschäft in Düütschland apen maakt, dat bit hüdd existeert (Tee-Seeger). Versöök vun den preußischen König Friedrich II., den Teekonsum 1778 to verbeeden, bleven ahn Spood. As Grootbritannien 1780 en Hannelssparr över de Nedderlannen verhangen dee, leeten sück völ nedderlannsch Kooplüüd in Oostfreesland daal, 300 nedderlannsch Hannelsscheep fohren nu ünner oostfreesch Flagg. Dat führ to en wassen Popularität vun den Tee vör allen in Noorddüütschland. In den Literarischen Salons keem Tee in Mood un man hett sück to Teesellschoppen drapen.[9]
Nah dat Enn' vun dat britisch Hannelsmonopol för China in dat Johr 1834 un dat Upheven vun de  Navigatschoonsakte 1849, de fastleggt harr, dat blots britisch Scheep Woren ut Översee nah Grootbritannien leefern drüffen, hebbt sück ok anner Natschonen an den Teehannel bedeeligt, dorünner Düütschland un de USA. Wegen de Konkurrenzsituatschoon hebbt de Reedereen versöcht, de Reisedüer dör modern Scheep körter to hollen un so entstunnen de so nömmt Klipper. 1866 wurr de Sueskanal apenmaakt un nu düer de Seeweg vun Asian nah Grootbritannien blots noch 100 Daag. Kört dornah wurrn de Segelscheep dör de flinkeren Dampscheep aflööst. To glieker Tiet wurr de britisch Teehannel unafhängig vun China, wiel siet 1860 Tee up Ceylon, dat hüdige Sri Lanka, anbaut wurr.[9]
Dat europääsch Interesse an de Tee(huus)kulturen un Teezeremonien vun de Herkunftslänner führ eerst in dat 20. Johrhunnert to breeder Utnannsersetten. Dorto droog Kakuza Okakura sien Book of Tea (New York 1906, dt: 1922) bi. 1924 keem Otto Schleinkofer sien Wark Der Tee mit groot Faltkoort vun de Tee-Distrikte in Ost-Asien herut. Dat Wark wurr nah den Krieg in' Osten und Westen fortsett. In de DDR hett sück de Worenkunn vun den Tee mit Fragen vun de maschinell Arnt in Kolchosen in Georgien befaat.
De Teeanbau in Georgien fung Enn' vun dat 19. Johrhunnert in' Süüdwesten vun dat Land in un üm Batumi an.
Eerst Versöök, de Teeplant ok in de Törkie antobauen, gaht bit in de 1920er Johren torüch. De eerst Anbau funn 1937 in Rize statt[14]. Hüüd wurrd de Teeplant in de Törkie entlang vun de noordööstlich Swaartmeeküst anbaut. 2012 bedroog de Teeplantenarnt in de Törkie 1,25 Mio. Tünn. Dorvan stammen dörsnittlich 66 % ut de Provinz Rize, 20 % ut de  Provinz Trabzon, 11 % ut de Provinz Artvin un de restlichen 3 % ut de Provinzen Giresun un Ordu[15][16]. 
Neben de Anbau in Vörderasien wurrd Tee in Europa ok up de Azoreninsel São Miguel un in Cornwall[17] anbaut.
In Korea, Japan, Vietnam un China bruukt man kien Seven oder Büdel, sonnern gütt dat heet Water direkt to den Tee in de Kann oder de Tass. De natten, in de Regel nich kleen maakt Teeblööt sünd swoorer as dat Water un setten sück up den Grund vun dat Gefäß af. De Tee kann so problemlos baben afgaaten bzw. afdrunken wurrn. Ebenfalls in Gebruuk sünd Seevinsatzen in de Kann, de de Teeblööt torüchhollen söllt. Dorbi wurrd de Tee bit to dreemal upgaaten, bevör man nee Teeblööt bruukt. Nah den eersten Upguss to  wesseln, gellt as Teeken vun Dekadenz. Ok dat Sööten vun den Tee is in disse Länner nich begäng. In China hemm sück mit den Gong Fu Cha un in Japan mit den Sadō ünnerscheedlich Teekulturen entwickelt. 
Indien övernehm Tee as Drunk eerst in dat 19. Johrhunnert vun de britisch Kolonialmacht, wurr aber gau to en bedüüden Hersteller, wiel de Tee grootflachig anbaut wurr, wat ok den Eegenkonsum mögelk maken dee. Tee wurrd hüüd an völ lütt Ständen langs de Straaten anbooden un in de Regel nich upbräut, sonnern ut billigen Assamtee tosommen mit Gewürzen un Melk upkaakt. Disse Tee heet Massala Chai, meestens blots as Chai betekent. Faken enthollen sünd Zimt, Kardamom, Ingwer, Peeper un Gewürznelken, jeweils in Stücken. De Tosommensetten is je nah Rezept un Region ünnerscheedlich. Stangenzimt wurrd in Indien faken an Stäe vun en Leepel to'n Umröhren vun dissen oder anner Teetobereiten bruukt. In Süüdindien drinkt man ok hüüd kien Tee, sonnern Koffie.
In Tibet wurrd Bottertee (Po cha od. Sutschia) drunken; dat is en soltigen Swaarttee mit Botter vun Yak-Kooi (Dris), de in en Röhr tobereit wurrd. De smeckt so ähnlich as en dünn Sopp, wat för Nicht-Tibeter gewöhnungsbedürftig is. Bottertee führt den Körper aber dör dat völ Fett völ Energie to un helpt dormit an koll Dag de Körpertemperatur to hollen.
In Länner as Thailand wurrd to'n Tee faken Koffiewitter (non-dairy creamer) anstäe vun Melk toföögt, wegen de Laktoseintoleranz vun de Bevölkerung. In Malaysia gifft dat sowohl de chineesch as ok de indisch Teekultur, hier hett in dat 20. Johrhunnert ok Iestee en groot Bedüüden wunnen. 
Bi eenig Sorten verbetert sück de Smack, wenn man, as in Asien begäng, den eersten Upguss (meest mit wenig Water) sofort weggütt un denn noch mal upgütt. „De eerst Tass för den Feind – de tweet Tass för den Früend.“ Dat gifft en ähnlichen Effekt as bi de Waschungen ein, deent aber ok den Zweck, dat Blattgoot vun den grönen Tee richtig uptosluuten. In' Gegensatz to'n Swaarttee, bi de dröögt fermenteert Plantensaft ut böverflachlich Strukturen vun dat Blatt to waschen is, moot bi den Grööntee en Extraktschoon dörführt wurrn.
Nah Russland keem de Tee in dat 17. Johrhunnert ut de Mongolei. Tonächst wurr Tee an den Hoff vun den Zaren un vun de Bojaren drunken, 1670 weer dat Teedrinken in Moskau un in Nischni Nowgorod allgemeen verbreedt, nich jaber in dat restliche Russisch Riek. Dorüm kreegen de Inwahner vun Moskau den Ökelnaam „Teedrinker“ oder ok affällig „Watersuper“. Eerst in dat 19. Johrhunnert wurr Tee in ganz Russland to en Olldagsdrunk.[18]
Russisch Tee wurrd in en Samowar to en Sud, de Sawarka verkaakt, de en Konzentrat dorstellt. Mit heet Water wurrd de to'n individuellen Teedrunkt verdünnt. De Sud is bit to söss Stünn holtbor, allerdings führt all en licht Afköhlen to en düütlich Trübung un smacklich Verännern, sobald de Sud mit heet Water verdünnt wurrd. De Sud is stark tanninhollen un smeckt bitter. As Söötensmiddel wurrd dorto leepelwies Marmelaad lutscht. Ähnlich as in de araabsch Teekultur gellt de Tee insgesamt as Söötdrunk.
As bi all Sudverfohren mööten de Teeblött vörher in mehreren Dörgängen mit heet Water ut den Samowar „wuschen“ wurrn. Af un to wurrd ok kolt Water dorto bruukt. De Waschungen mööten in de Tiet gau achternanner un mit en körten Toogtiet ween. Ahn dissen Vörgang is de Sud trübe un nich to gebruuken. Dat hangt mit mehreren Faktoren tosommen. Eenmal is de Tee faaken stofferk, to'n annern wurrn bi de Waschung licht lööslich böverflachig inlagert Stoffe utspöölt, de de komplexen Vörgänge bi de Trübung noch beschleunigen würrn. Dat afgaaten Water is allerdings glasklor, wiel de Stoff noch nich upquullen is. Nah de letzt Waschung wurrd de Suud mit heet Water ansett, de Samowar nahfüllt un etwa 20–30 Minüüt lang an't Kaaken hollen. Upstiegen Damp umströömt de Kann mit den Sud un hollt hüm heet. Is de Tee drinkfardig, wurrd de Temperatur up en licht Köcheln rünnerstellt un hollen. Sall ständig frisch Tee verfügbor ween, moot dat twee- twee bit dreemal jeden Dag maakt wurrn. Disse Prozedur weer vör dat Utfinnen vun den elektrisch bedreven Samowar bi Holtfüer dühtig upwennig un dorto bruuk man ok völ Ööven. De ansett Sud dröfft dör nahfüllt Water in den Waterruum vun de Samowar nich afköhlen. Dat is in Russland begäng, den Sud mit heet Wasser to verdünnen un weer nee uptokaaken oder wieder waschen Blattgoot totosetten. 
Buterhalv vun dat russisch Karnrebeet gifft dat aber ok tallriek Varianten in de Teetobereiten ahn Samowar. Bi de Mongolen erinnert de Tobereiten an de Tibetisch Teekultur. Hier wurrd gröön Tegeltee (en dröög Preeform) kleen maakt, mit Water upkaakt un denn mit Melk un Yak-, Rinds- oder Schaapsfett, beten röst Mehl un Ries oder Weeten vermischt un mit en beten Solt afsmeckt. Disse Mischung wurrd 10 bit 15 Minuten kaak un hett Ähnlichkeit mit en Sopp. In Georgien wurrd de drööh Tekann heet maakt, denn kommt de Teeblööt rin un kört dornah heet Water; de Tee treckt wenig Minüüt.[19]
Kiek bi: Oostfreesch Teekultur
Kiek bi Britisch Teekultur
En ähnlich Tobereitenssystem as bi den Samowar stellt de in de orientaalsch Länner beleevte  Çaydanlık dor. Ok disse Tee moot wuschen wurrn, um de sonst seker intreden Trübungen un smacklich Verännern to verhinnern. De Verbruuk vun Teeblööt is up de Tass rekent bannig hooch. De wurrd faken düchtig stark drunken un extrem suckert. Bimischungen vun Zitroon oder Melprodukten sünd nich begäng.  Orientaalsch Swaarttee, de faken in wat priesgünstiger Kilopackung anboden wurrd, is för de engelsch Teetobereiten nich to gebruuken. För dat Ansetten vun den Sud bruukt man Ööven. Kenner vun orientaalsch Tees könnt an' Smack erkennen, of de  Waschungen richtig dörführt wurrn sünd bzw. wat gegebenenfalls falsch maakt wurrn is. 
2010 wurrn luut FAO weltwiet 4,518 Millionen Tünn Tee arnt. De teihn weltwiet gröttsten Produzenten vun Tee hemm tosommen 89,9 % vun de  Gesamtmenge arnt, laut FAO, Faostat, 2012.[20]
2009 bedroog dat Exportvolumen weltwiet 1.776.824 Tünnen. De gröttsten Tee-Exporteure weern:[20]
Weltwiet verbruukt jeder Inwahner in' Snitt 0,3 kg Tee pro Johr. Mengenmäßig wurrd hierbi vör allem in Indien, China un Großbritannien düchtig völ Tee drunken. 
2009 weern de fiev Länner mit den hööchsten pro Kopp Teeverbruuk[21]
De Blööt vun gröön un swaarten Tee enthollen Koffein. De Koffeingehalt vun Teeblööt is mit bit to fiev Perzent höhger as bi Koffiebohnen (mit etwa een Perzent). Jedoch wurrd Tee mit mehr Water as Koffie upgaaten, so hett fardigen Tee blots en mäßigen Gehalt an Koffein. Treckt de Tee langer, so gaht Gerbstoffe över, de Koffein binnen. Disse Komplex wurrd in' Magen weer upspulten. Dordör wurrd dat Koffein langsamer vun den Organismus resorbeert. Koffein lööst sück in Water gauer as de Gerbstoffe. En Upguss vun rund dree Minüüt hett en ehrder anregen  Wirkung, bi rund fiev Minüüt wurrd de  Tee bitterer un de anregen Wirkung nimmt af. De hooch Polyphenolandeel in Tee kann de Upnahm vun Iesen ut plantlich Levensmiddel hinnern.[3] Teedrinken in Övermaat kann dorher ünner bestimmt Ümstänn to  Iesenmangel führen. En bestahn Blootarmoot kann schlimmer wurrn.[3]
Dat ünner annern in' Grönen Tee enthollen Catechin is in de Laag Symptome vun Teenfleescherkrankungen to minneseeren.[22]
Siet de 1990er Johren wurr gröön Tee in westlich Länner to'n Modedrunk. De Tee kreeg den Roop, geünder to ween as Swaarttee. Bei Typ ünnersc heeden sück dör de Fermentatschoon nah de Arnt. Ok bi Swaarttee sünd antioxidativ wirken Flavonoide enthollen. Dör de Fermentatschoon sünd aber eenig Flavonoide mitnanner verbunnen, de in' Körper deelwies weer spulten wurrn. Letztlich nimmt de Körper ut gröön oder swaarten Tee glieker Mengen un Oorten vun de Flavonoide up. So is dat Vörtrecken vun grönen Tee ut gesundheitlichen Grünnen nich beleggt. In' swaarten Tee is de Andeel an Catechinen düütlich minner, wiel wegen de Fermentatschoon de Catechine to oligomeren Theaflavinen reageeren.[23][24]
De Flavonoide vun den Tee sünd vermootlich för de Stiegerung vun de Elastizität vun de Blootgefäße (Endothelfunktschoon) un somit deren Dörlässigkeit för de Blootmenge oorsächlich.[25] En Studie vun de Berliner Charité wiest, dat disse Wirkung dör Togaav vun Melk to swaarten Tee meest kumplett uphaben wurrd.[26] En anner Studie wiest, dat Melk den Gehalt vo (−)-Epigallocatechingallat in grönen Tee un de Gehalt vun Theaflavinen in swaarten Tee senkt.[27]
De regelmatig Konsum vun grönen Tee minnert eventuell dat Risiko, an Krebs krank to wurrn. In eenig Studien wurr wiest, dat in Länner mit hooch Andeel vun Teedrinkers de  Inzidenz för bestimmte Krebsoorten leeger is as in' Rest vun de Welt. För en präventive Wirkung wurrn insbesünnere de in eenig Teesorten natürlicherwies enthollen Polyphenole (vör allen dat Epigallocatechingallat, EGCG) verantwoortlich macht.
En Studie an Patienten mit Prostatakarzinom, de an dat Center for Human Nutrition an de David Geffen School of Medicine der UCLA dörführt wurr, kunn wiesen, dat dat ut den Tee stammen EGCG in de Tumoren nahwiesbar weer un dat Zellwassdom hemmen dee. Offensichtlich wies dorbi Swaarttee en wat starkere  Wirkung as gröön Tee, dat Placebo (en Soda-Drunk) wies kien Wirkung. De Ergevnisse düüden dorup hen, dat gröön Tee un Swaarttee helpen könnt, Prostatakrebs to verhöden.
De in' Swaartee un insbesünnere in grönen Tee enthollen Polyphenole un Fluoride senken dat Risiko för Teenkaries.
Dör de Togaav vun Melk fallt Calciumoxalat as swoorlööslich Solt ut. De Gefohr vun  Nierensteenbillen wurr so minner. 
En Studie vun de Cheng-Kung-Universität in Taiwan tofolge senken all twee bit veer Tassen pro Dag dat Hypertonie-Risiko um 46 Perzent, höhgerer  Konsum senkt dat Risiko sogor um 65 Perzent. De Studie wurr i över 1500 Personen dörführt. In Taiwan drinkt man vör allen Gröön Tee un den inheimischen Oolong-Tee.
De ägyptische Wetenschapler hett rutfunnen, dat Antibiotika düütlich beter wirken, wenn de  Patienten tosätzlich grönen Tee drinken. Sien Forscherteam hett de Wirkung vun disse Kombinatschoon an de Erregern vun 28 Infektschonskrankheiten test. De Grööntee hett de Wirkung in all Fällen starker maakt. Sülvst eenig Keime, de nich mehr up Antibiotika anspreken deen, wurrn weer angriepbor.[28]
Wurrd Tee mit hart Water kaakt, scheed sück nah eenig Tiet up de Böverflach en dünn Huut af. De e kristallin utsehn Schicht heet Teesteen oder Teehuut. De entsteiht, wenn de Gerbstoffe vun den Tee mit Magnesium- un Calciumionen vun dat hart Water reageeren un an de Böverflach utfällt wurrn. Gesundheitlich is se völlig unbedenklich.[29] Manch Teedrinker schätzen dat nich, denn de Teehuut is en Indikator för hart Water, un dat is för de Entfalen vun en gooden Teesmack nich so goot to gebruuke. Todem lagert se sück ok in Tassen un Teekann af. Früchtetee is goot to gebruuken, um de vun swaarten oder grönen Tee veroorsaakt Teehuut in Teekannen weer to lösen.
In de Mathematik is een Afbillen oer Funktion een Relation tüsken twee Koppels.
Een Afbillen tüsken een Koppel  un een Koppel  is een Deelkoppel  met de dåre Eygenskap:
d.b. för elk  is der akkråt een  met .
In düssen Fall skrievt wi , üm antogeven, dat  een Afbillen van , de Definitionskoppel, nå , de Ennkoppel is, un beteekent met  för elk  dat eendütige Element van  met .
Is  een Afbillen, so is  de Graph van .
Is  een Afbillen, so defineert me för  un  de Koppels
Een Afbillen  hait
Is de Definitionsberiek  een Produktkoppel , so nöömt wi de Afbillen tweestiärig of binär.
Analog is een -stiärige Relation op een Koppel  een Deelkoppel .
Alle Afbillens van  nå  billen sülvst de Koppel
 Dit Woort hett noch annere Bedüden: kiek dorför ünner Ploog (Mehrdüdig Begreep).
De Ploog is en Reedschop, wat in de Bueree bruukt warrt. De Buern kleit dormit den Bodden üm, dormit de schön locker is un ne’e Nehrstoffen för de Planten no baven kaamt. De Ploog ward ok bruukt, üm de olen Planten ünner de Eer to bringen. In de olle Tiet hefft de Buurn een, twee oder dree Peer vör den Ploog spannt, achter den Ploog güng een Knecht, de jümmer för de Richtung sorgen dää. Hüttaudags warrt de Ploog fast achter’n Trecker hangt. Dat gifft vele verschedene Oorden vun disse Maschinen in de Landweertschap. Jenadem wie groot de Trecker is gifft dat ünnerscheedlich vele Schoren un ok welk to’n dreihn.
Dat Ole Grekenland weer ene vun de Hoochkulturen vun de Antike.
Dat ward seggt, dat dat ole Athen de eerste Demokratie weer.
Platon, de vun Philosophiehistorikern de wichtigste Philosoph vun de Antike gellen laten ward, weer Athener. Man ok Sparta, Theben un Korinth spelen ene grote Rull. In't Ole Grekenland weer för vele Lü nich klor, dat Minschen, de in de Slaverie lävt, in lieke Maten Minschen sünd, as de Freen. De olen Greken harrn, rund um de Olympschen Gödder to, ene Mythologie, de noch hüüt bekannt is. Ok Byzanz un Steder in Lüttasien un Italien hören to't Ole Grekenland. Greken oder Phönizier hebben ok de vandage tweetgröttste Stadt vun Frankriek, Marseille grünnt. De Tiet vun't klassische Athen weer ganz in de Iesentiet. Aristoteles, een vun de wichtigsten Lüde in de Historie vun de Wetenschop un sünnerlich vun de Philosophie, leev in't Ole Grekenland. In disse Tiet leven ok in anner Länner noch vandage beröhmte Schrievers un Denkers, to'n Bispeel Jesaja un Konfuzius.
De Ming-Dynastie (míng cháo) weer ene chineessche Dynastie. Se harrn vun 1368 to 1644 de Macht.
Vör de Ming-Dynastie harrn Mongolen de Macht. De eerste Kaiser vun de Ming-Dynastie mek Nanjing de Hööftstadt. Ter Tied vun de Ming-Dynastie weer China ene belangrieke Schippfohrtsnatschoon, een vun de beröhmteste Seelüüt weer Zheng He. De Ming-Dynastie harr merkantilistisch Elementen. 1586 warr dat denn portugiessche Macau (Yüeh:Magau) ene Stadt.
Zhu Yuanzhang, de Grünner vun de Ming-Dynastie weer een vun de twee Grünners vun chineessche Dynastien, de ut ene Buernfamilie weern. Dat normaale en Kaiser vun disse Dynastien to nennen, is Zhu, wiels dat de Familiennaam weer. De Vörnaam is in China blots de letzte unm nich de eerste Maam. Tamerlan weer en Törksche Först un harr ene vun de gröttste Rieken, wat ter Tied vun de Ming-Dynastie weer. Noh de Ming-Dynastie geev dat de Qing-Dynastie.
Ene Stadt is en groot Oort mit den Titel Stadt, dat heet, dat dat en Steed is, wo Minschen sik nederlaten hebbt.
De Ünnerscheed to Därper is meest in de Grött. Tomeist warrt en Hümpel Hüüs denn Stadt nöömt, wenn dor mehr as 10.000 Minschen in wahnt. Freuger weer dat anners. Dor geev dat ok lütte Städer mit 500 Inwahners, de sik Stadt nömen dröffen. Ok vundag gifft dat noch so lütte Städer, as t.B. Arnis an de Slie bi Kappeln in Sleswig-Holsteen. Dat hett minder denn 1000 Inwahners.
En Stadt hett en Regeren. De Böverste is de Börgermeester, in gröttere Städer heet he ook Oberbörgermeester. Un in Hamborg heet he Erster Börgermeester. Denn gifft dat den Magistraat un den Raat. In de olen Hansestäder, so as Hamborg, Bremen, Lübeck, Rostock, Wismer un so, warrt de Stadtregeren Senat nöömt un dat Stadtparlament, wat woanners tomehrst Stadtraat heet, is de Börgerschap.
En Stadt kann ok en Lann för sik ween, so as Hamborg un Bremen, de Bundslänner sünd. Freuger weern dat egen Republieken.
Kuba is en Inselstaat in de Karibik. Dat Land hett 11.394.043 Inwahners op 110.861 km² (Stand 2007). Hööftstadt is Havanna.
Kuba is vun West na Oost so bi 1200 Kilometer lang un vun Noord na Süüd 35 bet 200 Kilometer breed. Kuba is dormit dat gröttste Eiland vun de Groten Antillen. De gröttste Deel is en Deepland mit flache Hügels (Kalktafel). Dree Gruppen vun Bargen, de to’n Deel verkarstet sünd, gaht wat höger rop. In Süüdoost de Sierra Maestra mit 1972 Meter in’n Pico Turquino, in Süüd de Sierra del Escambray mit 1156 Meter un in West de Sierra Guaniguanico mit 728 Meter. De Isla de la Juventud vör de westliche Süüdküst hett Hügels un is bet 310 Meter hooch.
Vun dat Land sünd 29 % Ackerland, 22,5 % Weiden un 17,4 % Woold.
Vun dat Klima her liggt Kuba an’n Rand vun de Tropen. In’n Sommer regent dat veel, de Winter is mehrsttiets dröög, mal afsehn vun Kooltluftinbröök vun Noorden bitieden, de Regen bringen doot. De Temperaturen sünd in Havanna in Januar in’n Dörsnitt 21,7 °C, in August 27,2 °C. Kuba liggt mit in de Gegend, woneem de Hurrikans ehr Bahnen teht.
In dat Deepland geev dat fröher vör allen regengröne Fuchtwoolden, de vun Savannen dörtagen weren. Disse Plantenwelt is nu to’n groten Deel dör’n Minsch nich mehr. In’e Bargen gifft dat ok dissen regengrönen Woold, de op de Luvsiet in jümmergrönen Regen- un Bargwoold övergeiht.
Op Kuba leevt ümbi 11 Million Minschen, dorvun alleen in de Hööftstadt Havanna över twee Million. De Bevölkerung is in de letz veertig Johr üm een Million pro Johrteihnt wussen.
Vun de Inwahners sünd bi 70 % Witte, 12 % Swarte un 17 % Mulatten un Mestizen. De Witten stammt vör allen ut Spanien un de Swarten stammt vun de Slaven af, de ut Afrika na de Karibik versleppt worrn sünd. De olen indiaanschen Inwahners sünd al temlich fröh in’t 16. Johrhunnert utrott worrn.
72 % vun de Lüüd leevt in de Städer, alleen Havanna maakt al 20 % vun de kubaanschen Inwahners ut. Üm un bi ene Million Kubaners leevt in’t Exil, vör allen in Miami in de USA.
Bi 55 % vun de Lüüd hebbt kene Religion, 42 % sünd Katholiken un bi dree Perzent hebbt ’n afrokubaansch spiritistischen Glöven.
Na de Verfaten vun 1992 is Kuba ene sozialistische Republiek. De Gesetten maakt de Volkskongress, de all fief Johr wählt warrt. Vun den Volkskongress warrt de Staatsraat ut 31 Lüüd wählt, de dat hööchste Staatsorgan is. Den Staatsraat sien Vörsitter is de Präsident un Baas vun de Regeren. De Exekutive liggt bi’n Ministerraat.
De eenzige Partei is de 1961 grünnte Kommunistische Partei vun Kuba. Blangen de Partei gifft dat noch de gesellschoplichen Organisatschonen, so den Gewarkschopsbund.
Dat Recht warrt vun ordentliche Gerichten spraken, wo de Böverste Gerichtshoff vun dat hööchste is. De ünnerste Instanz sünd de Volksgerichten, de alleen mit Laien besett sünd.
Kuba is opdeelt in 14 Provinzen, dat Sünnerverwaltungsrebeet Isla de la Juventud un 169 Municipios.
Dat School- un Gesundheitswesen is in dat sozialistische Kuba temlich good utboot un för alle Minschen kumplett kostenlos. Schoolplicht gifft dat in dat Öller vun 6 bet 14 Johr. De dörsnittliche Levenstiet vun de Minschen is dorvun ok recht hooch. För Mannslüüd 73, för Froonslüüd 76 Johr. Kuba hett bi 35 Hoochscholen.
Na 1959 is en groten Deel vun de Weertschop verstaatlicht worrn. Bueree is de wichtigste Deel vun de Weertschop. Na Agrarreformen 1959/1960 un 1963 höört so bi 80 % vun de Flächen nu staatliche Bedrieven. De Buurn, de noch egen Land hebbt, hebbt mehrsttiets nich mehr as 15 Hektar. Se sünd in Genotenschoppen tohoopfaat un Deel vun de Plaanweertschop. Wichtig is vör allen de Sucker. 75 bet 90 % vun’n Export kummt vun’n Sucker. In’n Süden bi de Küst warrt ok Ries plant un twee Maal in’t Johr gifft dat dor Aust. Annere Planten sünd Tabak, Mais, Kantüffeln, Bataten, Maniok, Kaffee, Zitrusfrücht un Grööntüüch. Ok Veeh warrt tücht. Vun wegen, dat so veel Woold för dat Suckerplanten afhaut worrn is, hett Kuba nich noog Holt un mutt twee Drüddel vun dat Holt, dat se bruken doot, vun buten importeren. Na de Revolutschoon hebbt se en Programm anfungen, dat se wedder en Deel opforsten doot.
Bi de Bodenschätz hett Kuba veel Nickel. Mehr as fief Perzent vun all Nickel op de Eer. Denn Kobalt, Chromit, Kopper, Gips, Iesenarz un Solt.
An Industrie gifft dat vör allen Suckerraffinerien. Ut de Resten vun dat Suckerrohr warrt ok Poppeer, Kunststoff un Dünger maakt. Denn warrt ok Textilien, Stahl, Kraftfohrtüüch un Produkte ut Eerdööl produzeert. De Tourismus warrt ok jümmer wichtiger.
Bet to’n Tosamenfall vun den Oostblock hett Kuba bi 80 % vun sien Butenhannel mit disse Staten afwickelt. Sietdem löppt de Hannel stärker mit Latienamerika. Ünner annern Venezuela ünner Hugo Chavez levert veel Eerdööl na Kuba.
To de wichtigen Exportgöder höört Sucker, Tabak un Tabakworen, Nickel, Zitrusfrücht un Fisch. Importgöder sünd Maschinen, Fohrtüüch, Eerdööl, Koorn, Iesen un Stahl, Dünger un Holt.
Wichtige Hannelspartners sünd Russland, Japan, Spanien, Kanada, China un Düütschland.
Kuba hett 5107 Kilometer Iesenbahn un 7867 Kilometer lüttjere Bahnen vun de Plantaschen. De Straten sünd alltohoop 34.000 Kilometer lang. Vun de 30 Seehavens is Havanna de bedüdenste. De natschonale Flooggesellschop Empresa Cubana de Aviación is för den Floogverkehr binnen dat Land un na buten dat Land tostännig. Wichtige Flooghavens sünd Havanna, Santiago de Cuba un Camagüey.
För Europa opdeckt hett Kuba Kolumbus an’n 28. Oktober 1492. He hett dat Land bi Gibara op Sicht kregen. 1511 keem Diego de Velázquez na Kuba un hett dat Eiland innahmen. Op Kuba leven in’n Westen de Guanajatabey un annerwegens de Siboney. All beid weren se nich hooch entwickelt. De Taino, de in dat 5. bet 10. Johrhunnert na Kuba kamen weren, harrn de annern Völker ünnerkregen un siedeln nu vör allen in’n Oosten. 1511 geev dat tohoop woll so 100.000-200.000 Minschen op Kuba. De inheemschen Minschen kunnen mit de harte Arbeit un de insleppten Krankheiten nich kloorkamen un sünd gegen 1570 al utstorven. Al 1532 harr dat blot noch bi 5.000 inheemsche Lüüd geven. De Spaniers hebbt denn Slaven ut Afrika na Kuba haalt, för de Bueree. Kuba weer in Amerika nu dat Zentrum vun de spaansche Herrschop.
Al 1518 is dat eerste Bisdom inricht worrn, dat Bisdom Santiago. Toeerst geev dat noch veel Veehtucht. In de Johren 1610 füng dat denn mit Tabak an, de vun 1660 af an ok veel in’n Export güng. Kaffee hebbt se toeerst in’t 18. Johrhunnert mehr anboot. Aver vör allen de Suckeranbo, de to Enn dat 16. Johrhunnert anfungen weer, sorg dorför, dat vele Slaven na Kuba kemen. In de Tiet vun 1525 bet 1790 kemen bi 100.000 Slaven na Kuba. 1790 bet 1880 weren dat 900.000. De Andeel Slaven weer 1774 20 %, 1827 sogor 40 %.
1762 kemen de Briten un hebbt Kuba innahmen, hebbt dat aver 1763 al wedder afgeven un gegen Florida intuuscht. In dat 18. un 19. Johrhunnert, vör allen 1868 bet 1878, geev dat welk Opstänn, vör allen ok vun de Kreolen, de de Unafhängigkeit wullen. Aver eerst de Opstand vun 1895 bet 1898, bi den José Martí groten Andeel harr, föhr to’n Krieg twischen Spanien un de USA, wat dormit utgahn dee, dat Kuba 1898 in’n Freed vun Paris an de USA keem. 1902 is Kuba denn vun de USA unafhängig worrn. De USA hebbt sik aver en Interventschoonsrecht vörbehollen, wat se 1906 un 1913 ok bruukt hebbt. Dit Recht bleev noch bet 1934. Stränn un Nachtleven möken Kuba to Anfang vun dat 20. Johrhunnert to een vun de leevsten Reiselänner för Amerikaners. Ok bi de Weertschop hüng Kuba nu kumplett an de USA, de en groten Deel vun Sucker un Tabak opköpen. Mit de Wirren na de Weltweertschopskries keem Fulgencio Batista y Zaldivar 1934 an de Macht. He hett ’n Diktatur opricht, de vun de USA stütt worrn is. Dorgegen geev dat an’n 26. Juli 1953 ’n Putsch mit’n Storm op de Moncada, wat aver keen Spood harr. Vun 1956 af an harrn Fidel Castro, Che Guevara un annere sik as Guerilla in de Sierra Maestra trüchtagen un strieden gegen dat Regiem gegen an. Den 1. Januar 1959 sünd disse Rebellen in Havanna intagen un Batista is na de USA utneiht. Vun Februar 1959 af an weer Castro Ministerpräsident un hett den Sozialismus inföhrt un de Neegd vun’n Oostblock söcht. Nadem de USA in’n April 1961 ene Grupp vun Exilkubaners bi de Invasion in de Swienbucht ünnerstütt harrn, wat kumplett in’e Grütt gahn is, hett Castro sik noch duller na links un na’n Oosten orienteert. Vun 1960 af an gell en Weertschopsembargo vun de USA gegen Kuba. De USA hebbt sik denn ok dor för insett, dat de Organisatschoon vun de Amerikaanschen Staten (OAS) Kuba suspenderen dee. In’n Oktober 1962 wull denn de Sowjetunion Atomwapen op Kuba opstellen, wat to de Kubakries föhren dee, denn de USA weren dor för dull gegen.
1972 is Kuba Liddmaat vun den Raat för gegensiedige Weertschopshelp worrn. Mit de USA is dat in de Johren 1970 ok bilütten beter worrn un dat Embargo is wat lockerer worrn. Ok de OAS hett Kuba wedder vull mitmaken laten. Aver dat kubaansche Truppen in Angola weren (bet 1989), in Äthiopien un ok in Grenada mitmischt hebbt, dat hett verhinnert, dat sik USA un Kuba wedder ganz verdregen kunnen.
2006 is Castro krank worrn un harr en Operatschoon an sien Maag. He kunn de Amtsgeschäfte nich mehr vull utföhren. Castro sien Broder Raul hett dorüm siet den 31. Juli 2006 dat Leid övernahmen.
Antigua un Barbuda | Bahamas | Barbados | Dominica | Dominikaansche Republiek | Grenada | Haiti | Jamaika | Kuba | St. Kitts un Nevis | St. Lucia | St. Vincent un de Grenadinen | Trinidad un Tobago
Afhängige Rebeden: Amerikaansche Jumferninseln | Anguilla | Aruba | Britsche Jumferninseln | Curaçao | Guadeloupe  | Kaimaninseln |  Martinique | Montserrat | Navassainsel | Puerto Rico | St. Maarten | Turks- un Caicosinseln
Mexiko (Estados Unidos Mexicanos) is en Land in Noordamerika.
In Mexiko leevt up 1.953.200 km² üm un bi 108.000.000 Minschen. Dat sünd 54,4 Inwahners/km². Hööftstadt vun Mexiko is Mexiko-Stadt mit 8,7 Million Inwahners, dorto noch mol 11 Million Lüde in de Kuntreien dor ümto. 
Vun de Inwahners in Mexiko sünd bi 60% Mestizen, 7- 30% Indianers (dat kann nich düütlich faststellt weern) un bi 9% stammt vun Europäers af. Afroamerikaners gifft dat meist gor nich. 
Amtsspraak in Mexiko is Spaansch. 99% vun de Mexikaners könnt düsse Spraak snacken. Man vun 2003 af an gellt 62 Indianerspraken as Nationalspraken. Düsse Spraken weert vun bi 7,1% vun de Inwahners vun Mexiko snackt. De beiden gröttsten dor mank sünd Nahuatl mit 1,7 Million Snackers un Mayathan mit bi 900.000 Snackers. 
Dat BBP liggt bi 8.066 US-$/Inwahner. 
Präsident vun dat Land is siet den 1. Dezember 2018 Andrés Manuel López Obrador.
Belize | Costa Rica | El Salvador | Guatemala | Honduras | Kanada | Mexiko | Nicaragua | Panama | USA
Afhängige Rebeden: Bermuda | Gröönland | Saint-Pierre un Miquelon
De Swiez (Hoochdüütsch: Schweizerische Eidgenossenschaft, Franzöösch: Confédération suisse [kɔ̃.fe.de.ʁa.sjɔ̃.ˈsɥis], Italiensch: Confederazione Svizzera, Rätoromaansch: Confederaziun svizra, Latien: Confoederatio Helvetica) is en Republik, de in Europa in de Alpen liggt. Navers sünd Öösterriek, Liechtensteen, Düütschland, Italien un Frankriek. De Hööftstadt is Bern.
In dat Land leven 8.544.527 Inwahner (Stand: 31. Dezember 2018) up en Rebeet vun 41.285 km².
Amtsspraken sünd Hoochdüütsch, Franzöösch, Italieensch un Rätoromaansch. Umgangsspraak sünd unner annern verschedene Dialekte vun dat Swiezerdüütsch un dat Frankoprovenzaals. 
De Rhien is een stroom in de Swiez.
De Alpen sünd en barggrupp in dat land.
De Verfaten is demokraatsch. 
De Swiezer sünd nich inne Europääsche Union mit binnen.
De Swiez besteiht ut 26 Kantone.
Aargau |
Appenzell Ausserrhoden |
Appenzell Innerrhoden |
Basel-Landschaft |
Basel-Stadt |
Bern |
Freiburg |
Genf |
Glarus |
Graubünden |
Jura |
Luzern |
Neuenburg |
Nidwalden |
Obwalden |
Schaffhausen |
Schwyz |
Solothurn |
St. Gallen |
Tessin |
Thurgau |
Uri |
Waadt |
Wallis |
Zug |
Zürich
Albanien | Andorra | Belgien | Bosnien-Herzegowina | Bulgarien | Däänmark | Düütschland | Eestland | Finnland | Frankriek | Grekenland | Iesland | Irland | Italien | Kosovo | Kroatien | Lettland | Liechtensteen | Litauen | Luxemborg | Malta | Moldawien | Monaco | Montenegro | Nedderlannen | Noordmakedonien | Norwegen | Öösterriek | Polen | Portugal | Rumänien | Russland | San Marino | Serbien | Slowakei | Slowenien | Spanien | Sweden | Swiez | Tschechien | Ukraine | Ungarn | Vatikaan | Vereenigt Königriek | Wittrussland | Zypern
Afhängige Rebeden: Färöer | Gibraltar | Guernsey | Isle of Man | Jan Mayen | Jersey | Spitzbargen
Bagdad is de Hööftstadt vun de Republiek Irak. Bagdad hett 5,8 Mio Inwahners (2003) un is een vun de gröttsten Städer in'n Nohen Ossen. Dat Woort Bagdad kummt vun de persschen Spraak un schall heten: Geschink vun Gott.
De Stadt Bagdad gifft dat siet 762 as de abbasidsch Kalif Al-Mansur een niege Hööftstadt in de Welt vun de Muselmanens grünnt hett.
De Stadt Bagdad liggt bannig dicht bi de Stroom Tigris un dat schall heten dat Bagdad ok fix bannig wichtig warrn is as en Zentrum för Verkehr un Weertschop. Un dat is ok vundaag noch so. Avers in de Tiet vun Diktator Saddam Hussein, de Kregen an den Golf un dörch den Terror siet de Amerikaners in den Irak sünd, sünd bannig vele kulturelle Dinge afhanden komm oder kapott maakt worrn.
Istanbul is de gröttste Stadt vun de Törkie. De fröhere Naam weer Konstantinopel.
De Stadt hett 15.519.267 Inwahner (2019) un is dormit vör Ankara de gröttste Stadt vun dat Land.
Mumbai (fröher Bombay) is mit en Inwahnertahl vun 13,7 Millionen Inwahner (2008) de gröttste Stadt vun de Welt (2008). Mumbai liggt an de Westküst vun Indien un is de Hööftstadt vun de Bundsstaat Maharashtra. De Stadt liggt bi de Insel Salcette un hett en natürlichen Hoben, de de gröttste Hoben vun Westindien is.
Siet Anfang vun de Koloniseeren (Anfang vun dat 16. Johrhunnert) wurr de Stadt as Bombay bekannt. De Naam leidt sück af vun de portugiesch Beteken „Bom Bahia“ (Goode Bucht) un de Afwandlung, de se nahderhenn brukkt hebbt, „Bombaim“. 
De Naam Mumbai wurrd angeblich vun de öörtlichen Bevölkerung aber all genauso lang bruukt un de regional Hindu-Göddin Mumbadevi toschreben. An' 4. Mai 1995 hett de Regeeren Maharashtras beslooten, ehr Hööftstadt (siet 1. Mai 1960) in Mumbai ümtobenennen. De meest Inder, de sück wegen de verscheeden Spraken meest up Engelsch ünnerhollen, bruken nu aber beid Naams. Ok apenlich Inrichtungen, so as de Börse oder de Gerichtshoff hebbt wiederhenn Bombay in hör Naam.
 Dit Woort hett noch annere Bedüden: kiek dorför ünner Tokio (Mehrdüdig Begreep).
Tokio (ok: Tokyo, japaansch 東京 Tōkyō, översett Hööftstadt in'n Osten) liggt in de Kanto-Region in'n Süüdosten vun de Insel Honshū un is siet 1603 de facto de Hööftstadt vun Japan.
Bußendem is Tokio siet 1868 ok offiziell Hööftstadt un Seet vun den Kaiserpalast. 
In de egentliche Stadt leevt 8.336.611 Minschen. Mit 31.480.498 Inwahners in'n Grootruum is Tokio de gröttste Grootstadtregion op de Welt (Stand 1. Januar 2005). De Region is dat Finanz-, Industrie-, Hannels- un Kulturzentrum vun Japan.
Vele Beobachters ut'n Westen is nich kloor, dat dat kene Stadt Tokio in en administrativen Sinn gifft. De „Stadt“ Tokio as politische Eenheit wörr 1943 oplööst. „Tokio“ hett in den Spraken vun'n Westen hüüttodaags dree verscheden Bedüden, de in Japan all ünnerschedlich Namen dreegt. 
Disse Artikel is över Tokio as organisch billte Stadt, also in'n Sinn vun Bedüden 1 un 3. Politisch, volksweertschaplich un geografisch Informatschonen to Tokio finnt sik in den Artikel Präfektur Tokio.
Tokio liggt an de Tokiobucht, op de Insel Honshu in'n Dörschnitt söss Meter över den Meersspegel. De 23 sülvststännigen Bezirken vun de Stadt Tokio hebbt ene Flach vun 621,45 Quadratkilometer.
De geografisch Koordinaten sünd 35,41 Grad Breed Noorden un 139,46 Grad Läng Oosten.
De Sommers sünd hitt un fucht, de Winters dröög un sünnig. Vun Enn Juni bet Midd Juli duert de Regentied (Tsuyu), mit däägliche Regenschuern. Midd Juli bet Enn August is dat duerhaftig hitt mit hoge Luftfuchtigkeit.
De dörsnittliche Johrstemperatur is 15,6 Grad Celsius, de Nedderslagsmeng in't Johrsmiddel 1.410 Millimeter. De warmste Maand is de August mit dörsnittlich 27,1 Grad Celsius, de köllste de Januar mit 5,2 Grad in'n Middel. De mehrste Nedderslag fallt in'n Juni mit dörsnittlich 186 Millimeter, de wennigste in'n Januar mit 45 Millimeter.
Dat Stadtrebeet is al in de Steentied besiedelt ween, as archäologisch Funnen bewiest.
Tokio weer ünner sien fröheren Naam Edo (江戸) in'n Anfang en unbedüden Fischerhaven.
Üm dat Johr 1457 leet en Vasall noh dat Dörp Edo en Borg boen. Aver eerst 1590 kreeg de Siedlung Bedüden, as se in den Besitt vun Shogun Tokugawa Ieyasu (1543-1616) övergüng. He möök Edo 1603 to de Hööftstadt vun dat Shogunat. De Borg is wiels sien Regerenstied restaureert un vergröttert worrn.
För en gau Wassdom vun de Stadt föhr de Befehl vun Ieyasu an siene Daimyos, ehr Residenzen in Edo intorichten. Vele Handwarker un Kooplüüd harrn sik Anfang vun dat 18. Johrhunnert in Edo nedderlaten, de för de Versorgen an den Hoff bruukt wörrn. 1868 wörr op Veranlaten vun Meiji Tenno Mutsuhito (1852-1912) de kaiserlich Hoff no Edo verleggt, un de Stadt in Tokio („Hööftstadt in'n Osten”) ümnöömt.
Tokio weer faken vun groot Eerdbeven un Brännen bedrapen. 1872 möök en Grootbrand de Bezirken Ginza un Marunouchi tonicht. De Weeropbo weer no Vörbild vun den Westen maakt. De sworste Naturkatastrooph in de ne'ere Historie vun Tokio weren aver dat Grote Kanto-Eerdbeven un Füer vun'n 1. September 1923, bi de en Grootdeel vun de Stadt tonicht maakt weer. Bi dat Beven vun de Stärk 7,9 kemen üm un bi 142.000 Minschen üm. Bi den 1930 beennten Weeropbo weren över 200.000 ne'e Bowarken boot, dorbi söven Stahlbetonbrüchen över den Sumida un en poor Parks.
In den Tweten Weltkrieg begünnen de USA an'n 24. November 1944 mit dat Bombarderen vun Tokio, un ok an'n 25. Februar un 9. März 1945 flögen amerikaansche Bomber swore Luftangreep. Ganze Stadtdelen mit in traditschonell Holtbowies boot Hüser güngen in Flammen op, ümbi 100.000 Minschen bleven dood. Ok de histoorsche Kaiserpalast wörr tonicht maakt. Vun September 1945 bet April 1952 weer Tokio vun amerikaansche Truppen besett. In de Tied no 1954 verleev de Stadt en Phaas vun gau Wassdom, in de veel för dat Moderniseren vun de Stadt doon wörr.
Vun'n 10. Oktober bet to'n 24. Oktober 1964 weren in Tokio de XVIII. Olympischen Sommerspelen afholen. An'n 20. März 1995 veröven Liddmaten vun de Aum-Sekte enen Giftgas-Anslag op de U-Bahn vun Tokio. Dorbi starven twölv Minschen un över 5.500 wörrn verwunnt.
För de Tokumst seggen Seismologen för Tokio en groot Eerdbeven in de Grööt vun dat Grote Kanto-Eerdbeven vun 1923 vörut. Dat un de exorbitanten Grundpriesen sünd Grünnen, dat siet de 1990er Johren en Verlegen vun de Hööftstadt weg vun Tokio diskuteert un plaant warrt. De dree Kandidaten sünd Nasu, 300 Kilometer noorden vun Tokio, Higashino nich wiet vun de Olympiastadt Nagano in Zentraljapan, un en nee optorichten Stadt in de Präfektur Mie, nich wiet vun Nagoya, 450 Kilometer westen vun Tokio. Dor besteiht ok al en Parlamentsbesluss för dat Verlagern vun de Hööftstadt, aver bether sünd noch kene Aktivitäten folgt.
Al siet dat 18. Johrhunnert hett Tokio mehr as een Million Inwahner. De Stadt weer al dormals för en Tied de gröttste Stadt op de Welt un neven London een vun de dormals twee Millionensteder op de Eer.
Siet de laaten 1940er Johren is de Metropolregion Tokio nochmals gau wassen, nno Flach as ok no Inwahnertall. In ehr leevt üm un bi en Veerdel vun all Japaners. Ehr butere Grenz liggt twüschen 40 un 70 Kilometer vun dat Stadtzentrum af. De Inwahnertall in de 23 Stadtbezirken is siet 1965 aver man lütter worrn.
Se hebbt tosamen 8,3 Millionen Inwahners. De Grootruum Tokio billt tohoop mit de angrenzen Präfekturen Kanagawa, Saitama un Chiba dat gröttste tohoophängen urban Rebeet op de Eer mit 31,5 Millionen Inwahners. 
Tokio hett dree wiedere Millionensteder as Vöröört (Yokohama, Saitama un Kawasaki). In den Vöroort Chiba leevt üm 900.000 Minschen. Yokohama in'n Süden vun Tokio hett mit 3,5 Millionen Inwahners lieks so veel Inwahners as Berlin oder Madrid.
Disse Översicht wiest de Inwahnertallen vun de Karnstadt, also op dat Rebeet vun de 23 Hööftstadtbezirken. Bet 1914 sünd dat Taxatschonen, vun 1920 bet 2000 Zensusresultaten.
Tokio besitt vele Theaters, in de traditschonelle Formen vun Theater - as to'n Bispeel Nō un Kabuki - aver ok moderne Stücken opföhrt warrt. Welke Sinfonieorchesters un vele lüttere Orchesters hebbt traditschonelle japaansche Musik as ok welke ut den Westen in ehr Repertoire.
In'n Uenopark befinnt sik dat Natschonalmuseum, dat Natschonale Naturkünnmuseum, dat Natschonalmuseum för Kunst ut'n Westen un dat Tokyo Metropolitan Art Museum. In de Neeg vun den Kaiserpalast steiht dat Natschonalmuseum för moderne Kunst. 
Tokio is hüüttodaags een vun de snelllevigst un modernst Grootsteder op de Welt un bringt op de een Siet in vele Rebeden (as to'n Bispeel Mood un Ünnerhaltenselektronik) stännig ne'e Trends hervör, is aver op de annere Siet ok de japaansche Traditschoon verbunnen. 
Dat Zentrum vun dat Stadtrebeet billt de ole Stadt Edo, de vun den Kaiserpalast binnen en groot Park domineert warrt. Wichtig is de Meiji-Schrien, en Treckpunkt för Touristen un Glöövsche ut alle Delen vun Japan. In'n süden un westen legenen Bezirk Kasumigaseki sloot tallrieke Regerensbowarken an, as de Staatskanzlei vun den Premierminister, dat Bowark vun dat natschonale Ünnerhuus (Seet vun dat natschonale Legislativorgan), de Böverste Gerichtshoff un de staatlichen Ministerien. Wieder in'n Süden finnt sik de 333 Meter hoge Tokiotoorn. 
Osten vun den kaiserlichen Palast liggt de Bezirk Marunouchi, dat wichtigste Warfveerdel vun dat Land. Vele grote Konzernen in Japan un en grote Antall an Inrichten ut dat Finanzwesen hebbt hier ehr Hööftseten. In dat Johr 1914 kreeg disse Bezirk no dat Apnen vun den Hööftbahnhoff groot Bedüden. In'n Osten vun Marunouchi liggt dat gröttste Inkööpveerdel vun Tokio. Dat Veerdel reckt vun den noorden legenen Bezirk Nihonbashi bet to den Bezirk Ginza in'n Süden. Vele Koophüser, traditschonelle Spezialitätenladens, Hööglokalen un Restaurants hebbt sik langs de Straten in disse Bezirken ansiedelt.
Wiedere bedüden Stadtzentren sünd Akihabara (ok as Electric City bekannt un dat modernste Elektronik- un Computerinkoopsveerdel op de Welt), de Stadtdelen Roppongi un Shinjuku, de Tsukiji-Fischmarkt (gröttst Fischmarkt op de Welt), de Tokyo Dome, de Uenopark mit Ueno-Bahn un dat Koophuus Mitsukoshi.
De bekanntesten Parks in Tokio sünd de Tokyo Sea Life Park, de Tama-Zoo un de Ueno-Zoo. Wieder in'n Westen achter de Vöröört liggt de Chichibu-Tama-Nationalparks.
Vele Fabriken, Universitäten, Krankenhüser un annere Inrichten hebbt siet de 1930er Johren ehr Standoort in de Butenbezirken vun Tokio utlagert. Af de Midd vun de 1950er Johren toog disse Perzess an, as Japan enen sünnerlichen weertschaplichen Opswung verleev. Op Grund vun dat Wassdom vun de Inwahnertall kemen Subzentren in de Randrebeden op, as Ikebukuro, Shinjuku un Shibuya. Dor hebbt sik verscheden Deenstbedreev ünner annern ut den Enkelhannel un dat Finanzwesen ansiedelt. 
An dat Över vun de Tokiobucht konzentreren sik de modernen Grootindustrien in de Stadt un billen twüschen Tokio un Yokohama dat gröttste Industrierebeet vun Japan. De gröttste Weertschapstwieg is de Swoorindustrie, de mehr as twee Drüddel vun den Produktschoonsweert utmaakt. De Lichtindustrie is breed fächert: Produzeert warrt chemisch Produkten, Kameras, Maschinen, Metallworen, Nehrmiddel, optisch Reedschapen, Textilien un en grote Veelfalt an Konsumworen.
Mit Begünn vun de Meiji-Ära twüschen 1868 un 1912 wörr in Japan en Iesenbahnnett inricht mit Middelpunkt Tokio. De Stadt is över Hööftlienen mit all Delen vun dat Land verbunnen, un en goot utboot Nevenlienennett dörteiht dat nohe Achterland. Vun de wichtigsten Bahnhööv vun de Stadt – Ikebukuro, Shibuya, Shinagawa, Shinjuku, Tōkyō (Hööftbahnhoff) un Ueno, in de Neeg befinnt sik ok de Ueno-Bahn – warrt Dag för Dag en poor Millionen Pendler fohren. Wiels de Hööftverbinnen, de bestahn, överlast weren, sünd ne'e Expresslienen (Shinkansen) apent worrn. Hüüttodaags verkehrt twüschen Tokio un Fukuoka Hoochgeschwinnigkeitstöög, de in söven Stünnen en Streek vun üm 1.070 Kilometer trüchleggt.
De Flaaghaven Haneda an de Tokiobucht süden dat Stadtzentrum weer lang Tied as internatschonal un ok inländisch Flaaghaven bruukt, bet 1978 de ne'e internatschonale Grootflaaghaven Narita, 55 Kilometer osten vun dat Stadtzentrum, apent weer. In'n April 2002 weer dor ok en tweet Start- un Lannbahn in Bedrief nahmen worrn, de för den Kort- un Middelstrekenbedrief binnen Asien brukkt warrn schall. Över den Flaaghaven Haneda warrt hüüttodaags vörnehmlich Inlandsflöög afwickelt.
De Flaaghaven Narita warrt vun ümbi all internatschonal un natschonal Flaagsellschapen anflagen. An den Flaaghaven kaamt een över twee Bahnlienen. Dat sünd de JR Narita Express mit Statschonen in Tokio, Shinjuku, Ikebukuro un Yokohama un de private Keisei-Lien, de den Bahnhoff Ueno mit Narita Airport verbinnt. De Flaaghaven Haneda is mit en Eenschienenbahn an de Yamanote-Lien anbunnen.
De Haven vun Tokio billt in de Bucht vun Tokio tosamen mit den Westen vun Yokohama un den Osten vun Chiba en Eenheit. 25 Perzent vun alle Industriegöder warrt hier weltwiet verscheept. De Göderümslag Johr för Johr is över 360 Millionen Tonnen. De mehrsten Industrien sünd an'n Haven ansiedelt, wat de gaue Expanschoon vun de bolichen Anstalten verkloort.
Dat Moderniseern vun dat Stratennett vun de Stadt weer sünnerlich swoor, vun wegen, dat de Straten vun dat ole Edo bannig drang un wunnen un för den Autoverkehr kuum to bruken weren. Vör de Olympischen Spelen, de in dat Johr 1964 in Tokio afholen weren, wörrn man Hööftverkehrsstraten un Stadtautobahnen boot, de strahlenförmig vun dat Stadtzentrum utgehen. Se verbinnt dat Zentrum vun Tokio mit acht ne'e Ringstraten. 
Siet de 1960er Johren is de private Autoverkehr lütt bi lütt to'n Vördeel vun den apentlichen Busverkehr reduzeert worrn.
Siet dat Apnen vun den eersten Strekenafsnitt vun de U-Bahn Tokio an'n 30. Dezember 1927 weer en Nett mit twölv Lienen un en Läng vun 292,6 Kilometer opboot, wat een vun de gröttsten Netten op de Welt is. För dat Johr 2007 is plaant en wiedere Lien vun de U-Bahn mit en Läng vun 8,9 Kilometern in Bedrief to nehmen. Tokio is ok vun en dicht Nett vun S-Bahnen un privat Vöroortbahnen dörtogen. 
De apentliche Verkehr warrt butendem vun städtischen un privaten Bussen, en Stratenbahnlien un divers alternativen Schienensystemen dörföhrt. Över 80 Perzent vun de Personen warrt in Tokio mit dat Bahnnett fohren. Liekers gifft dat in Tokio noch groot Problemen op Grund vun dat hoge Verkehrsopkamen.
Tokio is Middelpunkt vun dat Bildungswesen in Japan. De Metropolregion hett en grote Tall staatliche un private Universitäten (en Veerdel vun alle Universitäten in Japan), an de üm un bi en Drüddel vun alle Studenten in Japan inschreven sünd. 
De Universität Tokio is de renommeertest staatlich Universität. Twee bekannte private Universitäten sünd de in de Johren 1858 apente Universität Keio un de Universität Waseda (apent 1882). Noh bi den Kaiserpalast finnt sik de staatliche Bökeree vun dat Ünnerhuus un dat Staatsarchiv.
De Pazifische Ozean (ok Pazifik oder de Stille Ozean nöömt) is de gröttste Ozean vun de Eer. De Pazifik is üm und bi 180 Mio. km² groot, un dat is een Drüddel vun de Eer.
In den Pazifik finnt sik ca. 25.000 Eilannen. Dat is mehr as in all den annern Ozeanen tosamen. 
De Pazifik is ok de deepste Ozean up de Eer. To de Deepseerinnen bzw. Meeresdeepen hörrt ok de Marianengraben mit de 11.034 m deep Witjastief 1, wat de deepste Stäh vun de Pazifischen Ozean is.
 Dit Woort hett noch annere Bedüden: kiek dorför ünner Sahara (Mehrdüdig Begreep).
De Sahara is de gröttste Dröögwööste up'e Eer. Se is bi 9 Mio km² groot. Dor is se um un bi so groot mit, as de gesamten USA, oder 26 mool so groot, as Düütschland. Se langt vun Afrika siene Waterkant an’n Atlantik bit an de Küst vun de Rode See. Se hett de Form vun en Trapez un is vun West na Oost twuschen 4.500 un 5.500 km lang un vun Noord na Süden to 1.500 bit 2.000 km breed. Se höört to de Wennkreiswösten mit to. To'n groten Deel is de Sahara en Steen- oder Felswööst (Hammada) oder en Geröllwööst (Serir). De bekannte Sandwööst (Erg) maakt bloß bi 20 % vun de ganze Wösten ut. 
Dat araabsche Woort for „Wöste“ is sahra’ (صحراء, DMG ṣaḥrāʾ). Dor liggt de Toon bi up de leste Sülve, de is lang. De Form for de Mehrtahl, also „Wösten“ is sahara (صحارى, DMG ṣaḥārā). Dor liggt de Toon bi up de Sülve in'e Midden, un de is ok lang.[1]. Mol dor vun af, datt dat „ṣ“ un ok dat „ḥ“ sunnerliche semitsche Luden sünd, de vun Europäers man suur ut to spreken sünd, is düsse Mehrtahlform akraat dat (platt)düütsche Woort „Sahara“. Bi us warrt an de Stäe vun „ṣ“ en normol„s“ un vun „ḥ“ normolerwiese en „h“ sett.Up Araabsch warrt de Sahara الصحراء الكبرى, DMG aṣ-ṣaḥrāʾ al-kubrā, „de grote Wösten“ nömmt. genannt. Hen un wenn gifft ok den Naam بحر بلا ماء, DMG baḥr bilā māʾ, „See sunner Water“ (vgl. Sahel for „Över“).
De Römers hefft to dat Land süüdlich vun Karthago Terra deserta seggt, also „verlaten Land“. In't Middeloller is de Sahara man eenfach Grote Wösten nömmt wurrn. Eerst in dat 19. Johrhunnert hett sik de Naam Sahara dörsetten konnt. 
Allerwegens in de Sahara is dat Klima dröge. In de zentralen Regionen vun de Wösten is dat ganze Johr de Noord-Oost-Passat Harmattan togange. Man Neddersläge bringt he man minne. In'n de süüdwestlichen un süüdlichen zentralen Regionen vun de Sahara regeert mol de Harmattan un mol de westafrikaansche Monsun. In de noordwestlichen Gemarken vun de grote Wösten speelt dat Middellannsche-See-Klima siene Rull. De Temperaturen könnt sik unbannig verschelen. Over Dag kann dat bit hen to 60 ° C weern, s’Nachts liggt de Temperatur dor bi 30 ° unner. In'n Döörsnitt liggt de Temperaturen in'n Sommer bi 38 ° C un in'n Winter bi 25 ° C.[2] In'n Winter kann de Temperatur bi Nacht bit up -10 °C afsacken. En tiedlang kann dat an'e Eer ok freren un boven in'e Barge kann Snee fallen. In'n Döörsnitt fallt in de Sahara 45 mm Neddersläge in't Johr, man dat gifft grode Unnerscheede je na Region. In de wecken Gemarken in'n Süden vun Libyen un Ägypten is dat mit en poor mm Nedderslag in't Johr meist so dröge, as in de Atacamawööst, de as de dröögste Region up'e Eer ankeken warrt. De hogen Barge in de Sahara kriegt generell mehr Neddersläge af, as dat Siedland dor umto. In de Tibesti-Barge fallt bit hen to 600 mm Neddersläge in't Johr, in de Aïr- Barge sünd dat bit hen to 150 mm in't Johr. Dör düsse Neddersläge stellt de beiden Regionen egen Biome dor.[3] De Luft kann jummers un allerwegens veel mehr Water upnehmen, as de Eer afgeven deit, allerwegens is dat Waterdefizit vun de Luft hooch. Bi de Meere vun Ounianga könnt bit hen to 6330 mm Water verdampt weern.[4]
Wenn de westafrikaansche Monsun in'n Juli- un Augustmaand so richtig togange is, fallt in'n Süden vun de Sahara bi 100 bit 200 mm Nedderslag. Vundeswegen kann dor en Grassavanne wassen, de sik na Norden to an de Sahelzoon ansluten deit.[5] Dat gifft avers ok Johre, dor regent dat in de wecken Regionen vun de Sahara gor nich. In annere Johre jumpt de Monsun ut Westafrika over de Sahara hen un denn pladdert dat in sunnerliche Regionen, as de Sintfloot.[6]
De eenzigste Stroom, de dör de Sahara dörfleten deit, is de Nil-Stroom. 
Wat de Sahara for dat globale Klima bedüden deit, is bloß man to'n Deel bekannt. Sunnerlich lett dat so, as wenn de Aerosole ut de Sahara een Born vun de Aerosole sünd, de Weer un Klima up'e Eer bestimmen doot. En annern Born sünd Vulkane, wenn se utbreken doot.[7] Dat lett so, as wenn de Wetenschop rutfunnen hett, datt Emisschonen Infloot harrn up de Neddersläge in de Sahel- un Sudanzoon.[8][9]
Histoorsche Reisvertellen
