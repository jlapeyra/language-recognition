Sarah Bernhardt (n. Rosine Bernardt en 1844 til 1923) esis Franca Cinem-aktorino.
Frank Lloyd Wright (1867 til 1959) esis Usan arkitekto.
Molière (naskinta Jean-Baptiste Poquelin 1622 til 1673) esis aktoro e skriptisto por teatro.
Dum sis monati il esis advokato, ma sucedis lua patro kom rejala tapisisto a la korto di Louis la 13ma, ube ilu konocis la familio Béjart, di komediisti, e sua futura spozino Madeleine.
En 1643, il divenis aktoro, ma pos desfacila debuto, lernis Itala komedio e farso.
Pos kin yari, lua prizentado di epoko-komedio esis sucesoza e plezis nome lora rejo Louis la 14ma.
Lua dramato La Mizantropo unesmafoye pleesis ye la 4ma di junio 1666. Ol esas satiro di la hiprokritaji di aristokratala socio en Francia. La dramato tatempe ne esis sucesoza, ma nun esas egardata kom ilua maxim bona verko. Ol aparis pos ke du dramati da lu, Tartuffe e Dom Juan, interdiktesis, e Molière forsan represis sua idei por krear plu aceptebla dramato. Ol emfazas developado di karakteri, prefere kam progreso di la rakonto.
Johannes Chrysostomus Wolfgangus Theophilus Mozart, plu bona konocata kom Wolfgang Amadeus Mozart (27ma di januaro 1756 en Salzburg til la 5ma di decembro 1791 en Wien) esis muzikala kompozisto kun lejera potento, note la ton-sistemo di si majora bemolo. Evante 5 yari, ilu kompozis sua unesma verko.
De Cosi fan tutte ad duesma movimento di koncerto-peco por piano n°21, de lua grava Requiem a sonati preske alerta Mozart repertorio esas maxim diversa.
La familio Mozart facis turo di Europa por montrar la muzikala habileso di yuna Wolfgang. La turo komencis en julio 1763, e li rezidis en Paris de novembro ta yaro til aprilo 1764, e pose en London til julio 1765. Pos plura monati en Nederlando li arivis duesmafoye en Paris, ye la 10ma di mayo 1766. Pos du monati en Paris li komencis retro-voyajo a Salzburg, ube li arivis en Novembro 1766. Dum la turo, malgre ke membri di la famili tempope sufris pro maladesi, Wolfgang muzikale multe progresis, ed il esis konocata da diversa muzikala institucuri e nobeli.
Ye la 17ma di januaro 1773 en Milano, ilua moteto Exsultate, jubilate esis unesmafoye pleata. Ol esis kompozata dum resto di Mozart en Milano de oktobro 1772 til marto 1773, kande il evis 17 yari. Dum ke il vartis la fino di pleadi di ilua opero Lucio Silla en la urbo, il skribis la moteto por kastrito Venanzio Rauzzini, qua havis rolo en la opero. Ca vizito esis la lasta di tri viziti di Mozart e lua patro Leopold a Milano, por produktar operi di ilu; Leopold esperis ke Mozart ganus profesionala muzikala ofico en la urbo, ma to ne eventis. 
En septembro 1785 en Wien, ilua kolektajo de sis kordeto-quarteti unesmafoye aparis; oli havis dediko a lua plu olda kolego Joseph Haydn. Mozart ne kompozabis kordeto-quarteti depos sua yuneso. La sis quarteti op. 33 da Haydn aparis en 1781 (la yaro di la arivo di Mozart en Wien); oli esis multe estimata da Mozart, ed inspiris ilua kompozado. Pos privata pleado di la nova quarteti da Mozart en februaro 1785, Haydn dicis a Leopold Mozart, patro di la kompozisto, "Koram Deo, e kom honesta homo, me dicas a vu ke vua filiulo esas la maxim granda kompozisto di mea konoco, o personale o nomale." Ca grupo di quarteti balde divenis famoza.
Ye la 29ma di oktobro 1787 en Praha, ilua opero Don Giovanni esis unesmafoye pleata. Ol esis tre bone recevata da la audantaro. La opero esis komisata pos la sucesoza vizito di Mozart a Praha en januaro e februaro 1787. Mozart kompletigis la kompozado di Don Giovanni ye 28ma di oktobro, ed il diretis la pleado. En Wien la opera esis unesmafoye vidita ye 7ma di mayo 1788, anke direktata da la kompozisto.
Ye 6ma di septembro 1791 en Praha, ilua opero La Clemenza di Tito esis unesmafoye pleata. La komiso, skribar opero por celebrar la kronizo di Leopold 2ma kom rejulo di Bohemia, esis ofrita ad altra kompozisti ante ke ol esis aceptata da Mozart, e la sugestata libreto, da Pietro Metastasio, esis ja utiligita en plura antea operi. Ca opero e Die Zauberflöte, unesmafoye pleata en Wien plu tarde en septembro, esis la lasta operi quin Mozart skribis ante lua morto en decembro di ta yaro.
Mozart esis komisata da komto Franz Walsegg-Stuppach (1763-1827) skribar ca verko, kom memorigilo a la spozino di la komto qua mortabis en februaro 1791. La komto prizis donar muzikala okazioni ye sua domo, ye qui il pretextis ke la kompozuri di altri esis sua kompozuri; il probable deziris agar simile pri la Requiem. Agento di la komto anonime vizitis Mozart por donar la komiso; ta evento esis origino di la legendo di fantoma kuriero kun misterioza komiso.
La verko esis ne kompleta ye la morto di Mozart. Ilua vidvino Constanze, anxioza pri la recevo di la restanta pago por la kompozuro, demandis a plura muzikisti  kompletigar la verko. Franz Xaver Süssmayr, studento di Mozart ed anke ilua sekretario dum la last yaro, fine aceptis facar la kompletigo. Kelka movimenti esis ja preske kompleta; altra movimenti postulis multa kompozado da Süssmayr. En 1792, il livris sua kompleta versiono di la Requiem a komto Franz Walsegg-Stuppach. Ye la 2ma di januaro 1793, la Requiem esis pleata ye benefico-koncerto por Constanze Mozart.
Ye la 4ma di agosto 1782 en Wien, il mariajesis a Constanze Weber. Elua patro esis muzikisto, ed ula kuzulo esis la kompozisto Carl Maria von Weber.
Esis sis genituri di Wofgang e Constanze, di qui nur du posvivis infanteso. Pos la morto di  Wolfgang en 1791, Constanze, qua havis multa debaji, entraprezis aranjar memorigala koncerti, editar kompozuri di sua spozulo, ed obtenar pensiono, quo produktis financala sekureso. En 1809 el mariajesis a Dana diplomacisto Georg Nikolaus von Nissen, e dum plura yari li rezidis en København; de 1824 li rezidis en Salzburg. En 1828 el editis biografio di Mozart; el mortis en 1842.
Marco Polo (1254 til 1324) esis Veneziana komercisto, explorero e skriptisto.
Kun sua patro Niccolò ed onklo Maffeo, il esis unesma westano qua voyajis tra Silko-voyo a Chinia, quan il nomizis Chatal, e vizitis Kublai-kano, chefo di Mongola imperio e fondinto di la dinastio Yuan Chiniana. Lua explori skribesis en Il Milione, anke konocata kom "Libro di la Marveli".
La familio Polo habitis Veneziana quartero di Konstantinoplo depos 1204. Ibe li havis politika e fiskala privileji pro lia lando-rolo en instalar la latina imperio dum la 4ma krucomilito. Tamen la familio opinionis ke la politikala situaciono dil urbo esis prekara, do li decidis transferar lua afere adnord-este en Soldaia, urbo en Krimea.
Lua decido pruvesis esir saja. Konstantinoplo rikaptesis en 1261 da Mikael la 8ma Palaiologos, lor la regnanto dil Imperio di Nicaea, qua quik brulis Veneziana quartero. On blindigis kaptita Veneziana civitani, e multi qui eskapis, mortis en navi tro charjita fugante vers altra Veneziana kolonii che l'Egea maro.
Michael Faraday (1791 til 1867) esis fizikisto e kemiisto qua studiis elektromagnetismo ed elektrokemio.
Nikola Tesla (1856 til 1943) esis inventisto ed injenioro Serba. Ilu konocesas pro ilua multa inventuri revolucionala pri elektromagnetismo.
Jean-Paul Charles Aymard Sartre, n. ye la 21ma di junio 1905 til 15ma di aprilo 1980, esis filozofo e skriptisto Franca qua recevis la Nobel-premio pri literaturo en 1964. Tamen ilu refuzis la premio.
Lua patro, navala milital oficiro, mortis pro febro kande Jean-Paul evis 15 monati. Il esis edukata da sua matro kun helpo di sua patro Charles Schweitzer qua instruktis matematiko e klasika literaturo.
Adolecanto dum la yari 1920a, Sartre atraktesis pri filozofio, lektinta Henri Bergson. Ilu judikesas kom "patro" di existencialismo* en la filozofio.
En 1929 en la École Normale, il juntis kamarado studento Simone de Beauvoir, pose divenar remarkita pensero, skribisto, e feministo. La du, to esis dokumentizita, divenis neseparebla e viv-duranta, komencinta amorala relato, tamen ne exkluziva.
Kune, Sartre e Beauvoir defiis la kulturo e sociala prezunti ed expekti di lua familii, qua judikesis kom borgeza.
En 1945 Sartre fondis jurnalo Les Temps Modernes kun Simone de Beauvoir.
Charles André Joseph Marie de Gaulle (1890 til 1970) esis militisto e politikisto.
Alta (proxim 2 m), pos soldato-skolo l'aristokrato ofte pleis sur ceneyo. Il divenis lietnanto dum l'unesma Milito Mondala, la 15ma di agosto 1914, l'unesma dio di la batalio di Dinant il pafesis en la gambo. En 1916 il esis kaptita che Fuorto Douaumont dum la batalio di Verdun. Dum ke il esis en Polonia 1920 il vidis l'importanteso di kuraz-veturo e profesional armeo.
En 1939 il divenis kolonelo e pose generalo dum la batalio di Francia. Che la federiti (en London) il direktis la Franca rezistanti kontre nacional-socialista Germania.
De 1958 til 1969 il esis statestro kun forta nacional agi (Concorde, Quebec, edc.).  En 1962 il grantis nedependanteso ad Aljeria. Ilua politiko permanar Francia kom Mondopotento nomesis gaulismo.
Dum mayo 1968 en Francia eventis pacifik e romantika revolto. Ne-savante quale reaktar ye la revolto il iris a trupi pozicionigit en Germania por certigar su de suporto dil armeo. En 1969 il organizigis referendumo pri reformo di la konstituco. La referendumo uzesis da la populo kom konfido-plebicito olquan il perdis. Il retretis kom prezidanto, tri yari ante la fino di la termino. Kun sua spozino il iris vivar en lia siniorala domo en Colombey-les-Deux-Églises, refuzante la rekompenso ye qua il - kom exprezidanto - havis yuri.
Arbitrio (de la vulgara Latina arbitrium, "judiciero") esas la kredo di kelka filozofiala doktrini segun qui la personi esas libera pri agar segun lia voli. Diversa religiala autoritatozi suportas ta kredo, exemple Santa Gregorius la Magna,[1] kontre ke kelka filozofiala doktrini kritikas ol por esar, segun li, formo di ideologio individualista. Inter la kritikisti dil ideo pri libera arbitrio esas Baruch Spinoza, Arthur Schopenhauer, Karl Marx e Friedrich Nietzsche.
L'ideo pri "libera arbitrio" kreas impliki religiala, etikala, psikologiala, judiciala e ciencala. Exemple, etiko povas supozar ke ulu esas responsiva pri sua propra agadi. Altralatere, segun psikologio e psikoanalizo, ne sempre homo uzas "libera arbitrio". Exemple, existas la konceptajo pri "desordino obsedigiva-koaktiva", to esas, kande ula individuo iteras multafoye pasinta konduti, instintale e nekonciante, mem kontre sua propra volunto.[2] Do, se existas agadi facita pro nekoncianta motivi, ne povas dicesar ke "sempre" existas libera arbitrio.
Budismo esas religio qua nun tre difuzesas en ocidentala landi por ke ol esas filozofiala e ne revelata religio. Budo esis filiulo di rejala familio qua edukesis talmaniere ke lu havis nula savo pri la realaji dil vivo e di mondo. Ulfoye, vizitante proxima urbo, lu vidis oldulo, mortanta malado e kadavro. Ilu tre impresesis pri ico e quik delore lu serchis solvo por eskapar l'oldeso, la maladeso e la morto. Pos vana e severa asketismo senrezulta, lu rezolvis abandonar ica tro severa vivo e meditar sub arboro (probable figiero) pri l'enigmato dil vivo e di mondo. Il trovis (od opinionis trovar) ica solvo per la nociono di Nirvana qua jacas exter la kustumala konceptaji dil homi. Lore il difuzis lua doktrino tra Nepal e nord-India. Lu mortis kande il evis plu kam okadek yari pos repasto kontenanta venenoza fungo. Lua doktrino ja grande difuzesis danke la monaki adepti di lua religio. 
Esante plu filozofio kam religio, budismo esas tre tolerema e povas kunvivar kun altra religii. To esas un ek la klefi di lua suceso. Nunepoke la kredo en karma e rinasko esas multe plu aceptebla por la Ocidentani kam la kredo ye iro al paradizo od inferno poreterne dil monoteista religii. Koncerne la Budismo, onu nek povas dicar ke ol esas teista od ateista religio, nam ol ne povas definesar enkadre dil kulturala tradicioni di Ocidento. On povas, tamen, dicar ke ol esas racionoza doktrino e ke esas plu facila adherar ol, kam revelata religio kun desfacile komprenebla e kredebla misterii. Camotive, multa Ocidentani interesesas pri ol nunepoke. Regretinde, ol ne ja havas bona ekleziala e populala organizuro ed esas nur tre frajile instalita en Ocidentala landi. 
En Ido existas interesiva libreto pri budismo qua titulizesas : Buddho e lua doktrino. Ni havas anke la poemaro Dharmapadda anke tradukita ad Ido.
Homo esas maskula homa ento, en evo adulta. Viri diferas de mulieri pro havar plusa muskulala maso, barbo, peniso vice vagino, edc.
Socialismo esas ekonomikala ed politikala teorio qua rekomendas sociala proprieto di produktado-moyeni e lua kooperal administrado, ed atribuo di la rezulto segun l'interesto di omna populo.[1][2][3] Kom ekonomiala sistemo, socialismo esas sistemo di produkto e distributo di la produkturo segun direta produktado di uzo-valori, per atribuo di ekonomiala adportaji, produktado-moyeni e kolokadi en projeti por direte satisfacar l'ekonomiala demando.
Moderna socialismo originis del idei di multa filozofi, exemple Henri de Saint-Simon, Charles Fourier, Pierre Leroux e Marie Roch Louis Reybaud, e de la movadi de la proletariaro dum la fino di la 18ma yarcento. Omni kritikis l'efekti di industrialigo e privata proprieto en la socio. Utopiala socialisti, exemple Robert Owen, probis fondar propra-sustenanta komunitati, kun skopo separar su de kapitalista socio. Henri de Saint-Simon kreis la vorto "socialismo" e favoris teknokratio ed industriala projeto.[4] Saint-Simon, Friedrich Engels e Karl Marx favoris la kreo di socio qua posibligis, per l'uzo di moderna teknologio, racionaligar ekonomial agado ed eliminar l'anarkio de la produktado kapitalista, qua efektigas periodala krizi di ecesiva produktado.[5]
En 1864, fondesis en London l'Unesma internacionalo, ube partoprenis diversa revolucionala grupi, inkluzite sequinti de Pierre-Joseph Proudhon, sequinti de Louis Auguste Blanqui (o "Blanquisti"), social-demokrati e sindikatani. Pro la granda vario di filozofiala idei, balde komencis konflikti inter lua membri. L'adepti di Mihail Bakunin deziris igar kolektiva la kontrolo di produktado-moyeni, e samatempe konservar la formo di pago proporcionale la produkturo da singla individuo. Kontraste, tale nomizita "anarko-komunisti" deziris ke ambe la kontrolo di produktado-moyeni e la posedajo de la produkturo esus kolektiva.
En Francia aparis tale-nomizita "sindikatismo", inspirita da Proudhom, e pose da Pelloutier e Georges Sorel. Ca ideo aparis dum la fino di la 19ma yarcento en Franca sindikati, e divenis importanta movado en Italia e Hispania til ke ol represesis da fashisti Italiana e da Frankoismo.
Samatempe kam l'idei da Marx ed Engels ganis aprobo, nome en central Europa, socialisti probis unionar su per internaciona organizuro. En 1889, cent yari pos Franca revoluciono, fondesis tale nomizita duesma internacionalo, kun la partopreno di 384 delegiti de 20 landi, qui reprezentis cirkume 300 organizuri socialista e laborala.[6]
La Komuna Prospereso di Nacioni (Angle: Commonwealth of Nations; pron. komonwelt) esas grupo (kunfederuro) de suverena stati qui ulafoye apartenis a la Britanian Imperio, qui agnoskis la Britaniana Krono kom chefo di la Komuna Prospereso (hodie rejo Charles la 3ma) e qui volas permanar certena - ofte neformala relati. Oficale la Komuna Prospereso di Nacioni existas depos 1932.
Rejo Charles la 3ma esas la chefo di la Komuna Prospereso di Nacioni, quankam il ne plu esas la rejo di singla stato di Komuna Prospereso di Nacioni. Lando di qua rejo Charles la 3ma esas rejo, esas Rejio dil Commonwealth.
Rasismo esas produkto di komplexa interago en ula socio dividita en rasala grupi qui ne mixas su, ube on dicas ke ula raso od etnio esas superiora od inferiora ad altra. La personi qui kredas en to nominezas "rasisti".
Homi sempre distingas homi en diferanta grupi. Ca diskriminaco ordinare facesas sur la bazo di kozi qua povas facile esar vidata, exemple la koloro di la pelo. Olu povas ne sempre esar rasismo. Kande on dicas ke ula grupo esas superiora o plu bona kam altra grupo, e l'altra grupo diskriminacesas. "Raso" esas karakterizivo quon ula persono heredas de lua ancestri, olu povas signifikar konvenciono ke ula persono esas plu bona kam altra persono a kauzo di qua le ancestri di ca homi esis. 
Ciencisti ordinare dicas ke diferanta rasi originas di grupi di familii vivanta en ula loko pro longe. Tamen, omna rasi di homi povas mixar uno kun altra. Kelka ciencisti ne kredas ferme ke rasi existas, pro ke su esas tanta varietati inter homi e pro ke homi di diferanta rasi ofte havas la sama karakterizivi. 
La legaro di multa landi nun dicas ke diferi inter homi ne pluse esas importanta. To signifikas ke omni havas la sama yuri grantita en la konstituci di ca landi. 
Tanta longe ke la majoritato di grupi di homi havas ula fiereso en qua li esas, ideologio di rasismo povas duktar ula a traktar mal altra rasi, o probar restriktar la yuri por altra rasi. Olim, la guvernerii di multa landi mantenis rasista politiki, exemple Japonia, Naziista Germania, Chinia di nia tempo, Usa ante la movado por yuro di civitano, e Sudafrika dum l'apartheid. Cakaze, multa homi perdis lia libereso o lia vivi simple pro ke lia rasi judikesis kom inferiora da lora guvernerii. 
Dum la yari 1960a, l'asociuro Indian Workers' Association en l'Unionita Rejio dicis existar difero inter "rasalismo" - la prejudiko kontre ca quon ne konocesas plu bona - e "rasismo" - l'uzo intencala politikala dil odio rasala. La dua vorti esas ofte uzata kun la sama sinso, en antipatio di ca distingo esanta komita. 
Turkiana o Turka linguo parolata da cirkume 77 milion personi, nome en Turkia e la Turka republiko di Norda Chipro, ma anke da mikra grupi en altra landi. Ol esis l'oficala linguo dil Otoman imperio. Depos la yaro 1923, la Turka skribesas per Latina alfabeto. Turka havas kom traiti ampla aglutinado e vokalala harmonio.
Merkuro (simbolo: ) esas unesma (o maxim interna) planeto de la Suno. Lua orbito esas ovala: maxim kurta disto de la Suno esas 46,5 milioni km e maxim longa disto esas 70,5 milioni km. L'angulo inter l'orbito di Merkuro e Tero esas 7 gradi. (Anke l'orbito di Plutono ne esas en sama plano kam orbiti di altra planeti.)
Merkuro havas febla magnetala feldo. Lo posible signifikas, ke lua interna parto esas preske samatipa kam di Tero. Merkuro esas kelka plu granda kam Luno.
De Tero, Merkuro esas videbla tre base sive pos decendo sive ante acenso di la Suno.
La unesma kosmosondilo qua vizitis Merkuro esis Mariner 10 en 1974. Atingar orbito cirkum la planeto esis neposibla pro olua proximeso a la Suno; ol pasis la planeto trifoye, intertempe flugante cirkum la Suno; la lasta paso esis ye 16 di marto 1975. Plusa vizito esis da la kosmosondilo MESSENGER, qua pasis Merkuro trifoye dum 2008 e 2009, ed atingis orbito cirkum la planeto en 2011.
Muskulo esas organo karnoza, ek fibri kontraktebla, qui produktas la movi (che l'animali).
En homi ed altra vertebrozi esas tri speci di muskulo:
Skeletala muskulo esas la speco asociita kun movo en la korpo.
Glata muskulo direktesas da la nervaro e ni rare savas pri lua agado.
Kordiala muskulo existas en la kordio e nultempe repozas dum la tota vivo.
Sfintero muskulo cirklokurva qua klozas l'orifico di ula kavaji naturala di homala korpo.
Tuberkloso esas infektanta morbo da Koch-bacilo qua afektas precipue la pulmono.
Mamifero esas animalo vivipara, kun mami qui sekrecas, che femini, lakto per qua nutresas jusnaskinti. Li havas hari sur sua pelo, malgre ke la mamiferi vivanta en aquo ofte ne havas hari. Mamiferi (Mammalia) esas subgrupo di spinal animali (videz Zoologio). Anke homo klasifikesas kom mamifero. Mamiferi esas c. 4 000 speci.
Arboro esas vejetanto perena, kun trunko alta e ligna.
La trunko kreskas min 6 m, unika stipito qua branchifas en granda branchi (ecepte palmiero) trans certa altejo produktanta folii kam povas extensesar til 200 hektari.
Komparita de maxim altra planta formi, arbori vivas longe. Kelka arboro-speci grandas til alta 100 m, e kelka povas vivar til multa milo de yari (til 43 yarcenta en Tasmania.
Kambiumo - kortico
Stano esas korpo simpla, metalo grizatra, poke sonora, poke duktila, tre forjebla, maleabla, de qua onu facas implementi koqueyala. kemiala simbolo Sn ed atomala nombro 50.
Vetero esas la diala stando di la ter-atmosfero, precipue di la troposfero, precipue se ca stando relatas la vivo e homala socio. Vetero maxim ofte esas karakterizata da temperaturo, vento, pluvo-quanto, nubi e vido. L'averaja vetero en certena regiono esas la klimato.
Magnetala feldo esas matematikala deskripto di la magnetala influo di elektra korenti e magnetala materii. La magnetala feldo ad ula donita punto esas specigata da amba direciono e grandeso (o forco); tale esas vektorofeldo.
Sukro esas karbohidrata formo qua havas importanta rolo en biologio, exemple: 
Videz mielo.
L'historio di sukra betravo komencis meze de la 18ma yarcento en Germania. En lua Berlina laboratorio, kemiisto Andreas Marggraf deskovris ke fena betravo - ancestro di nuna sukra betravo - kontenas «ne nur elemento similesinta sukro», ma «vera sukro, perfekte identa ad to ke on konocas ek sukro-kano. Sua dicipulo, profesoro Achard, icas ta deskovrajo da profito di prusa akademio. To komencis en marto 1802, tra la funcionigo dil unesma sukro-fabrikerio de betravo en la mondo, en Kürnen-sur-Oder, Silezia. La produkto esas artizanala: 70 kg di betravi traktesis omnadie.
Ye la 21ma di novembro 1806 konstitucas charnira dato per l'Europana sukra ekonomio. Per respondar ye blokuso impozita per britania navaro sur francia portui, Napoléon 1ma establisas la kontinentala blokuso : tota l'angla komercaji esas de lore interdiktita sur franca sulo. Per kompensar la subita indijo di sukro-kano, l’imperiestro decidas per aktiva sustenar la produkto di betravo-sukro. En kelka yari, multi transformo-fabrikerii kreesas.
Kande la blokuso esas levita, la sukr-kano di koloni inundas itere la merkato. Sube la pezo di konkurenco, l’industrio mustas plusolideskar. La sklav-aboliseso, ye 1848, produktas forta augmento e diminuteso di produkto pri sukr-kano.
dolcig-agento.
En la mondo : 140 ton-milioni, di qui 30% per betravo.
En 2005, la mondala preco esis 180 $/tono, ma en Europana Uniono ol esis trifoye pluse.
La sukro-konsumo furnisas di energio da kurta termo, ma ol ne povas esar stokita tala ke en organismo. Parto di konsuma sukro povas esar uzita quik per furnisar energio se necesa (en la hori ke sequas) altra parto esos stokita en hepato e muskuli, ed altra esos transformita en graso qua esos stokita en la grasoza strati.
Geometrio es la brancho di matematiko qua studias spaco, e la matematikala konstruktaji - ex. linei, kurvi e surfaci - qui povas okupar spaco.
Hodie ol dividesas aden algebrala geometrio, analizala geometrio, euklidana geometrio, ne-euklidana geometrio, projektiva geometrio, ma multa ca faki emersis nur dum la lasta yar-centi.
La nomo geometrio rimemorigas ni pri lua frua uzo - por mezurar lando e materii. La Greka filozofi transformis ica arto aden intelektala pastempo, per qua li serchis la sekreti di naturo.
Skrubo esas peco mekanikala konsistanta ek korpo qua admisas fileto di formaco helicoida e kapo od imprimuro qua permisas d'aplikar ulo momento ; olu rezultas du-opla movo di rotacanta e di translacanta. Skrubi permisas di desmuntebla asemblajo. En mekaniko li ofte uzata kun del skrubino per produktar di bolti.
L'unesma apari konocita dil skrubo evas di archimedo-skrubo, developita per Archimedo cirkum 350 aK, ja ofte uzita a ta epoquo en la Nilo-valo per elevar l'aquo.
Dum renesanco on komenzis uzenda la skrubi kom moyeno di fixo en la  horloji, la  milito-mashini ed altra mekanika konstrukti.
Leonardo da Vinci developas lore di metodi per fabrikage. Tamen, ol durus a esar fabrikita per mano e sen normaleso, mem pos debuto dil industriala revoluciono.
Ligno-skrubo havas:
Existas diferanta tipi di skrubo segun l'uzado quon ulu facas: ligno-skrubo, gipso-skrubo ... Por kelka materii partikulare harda, exemple betono, on preferas borar truo helpata da perforo o manivelo-boro, en insertar stifto qua esos expansar dil intero lore pri la penetro da la skribo.
En mekaniko, skrubi asociesas kun skrubino por formacar bolto, o bona ol insertas en tapa trui (la tapaja di truo esita egale en kava di skrubo-fileto).
La skrubi ordinare havas hexagonala kapo e plata extremajo (la peco es ja perforita), ol klemas su kun klefo : plata klefo (angla klefo) o en tubo, rolero-klefo. On uzas anke skrubi do la kapo es cilindrala kun kava hexagona (skrubo kun sis kava facii), la klemo facas su lore kun Allen-klefo (de nomo di sua inventero). Certa skrubi havas parto ne-fileta a sua extremajo, namita « mameto ».
Maxim ofte, bolti es fabrikita sola tenuro, kun skrubino ye extremajo di fileta stango. Ta skrubino povas esar ye facii, ye ronda kapo (kun o sen nochi per utensilo kom visilo o klefo). En tota kazi, on indikas ta fixa skrubino per la nomo di kapo di bolto.
Bolto permisas klemegar peco filizita sur la fileta stango, inter sua kapo ed un o multi movebla skribini visita, qua venas apogar sur la peco a klemegar. Una o multa rondeti pozita hike ed ibe di la parto permisas plus bone repartisar la kompreso-esforco ed eventuala di protektar la paco di deformeri ne dezirita.
Kelkafoye, on povas uzar la bolto kom skrubo, par li visinta en fileta truo, per fixar paco sur altro.
La precipua karakterizo di bolto kon kapo esas :
Videz anke : stifto
Transistoro (kompozita de du Angla vorti: transfer e resistor, = literale: transfero-rezistivo) esas mi-konduktanta komponento kun maxim ofte tri konekti. Transistoro funcionas kom elektronala parto interaltre kom plu-fortigant od integrigant elemento en elektronala cirkuito. Transistori povas havar la formato de kelka nanometri til plura centrimetri.
Transistoro inventesis en 1947 da Usani John Bardeen, Walter Houser Brattain e William Bradford Shockley en la Laboratorii Bell, qui nun apartenas a Finlandana kompanio Nokia. Transistori konsistas ek kristalo di mi-konduktiva elemento, ordinare siliko o germanio, en parklozit envelopilo de metalo o plastikajo.
Motoro di interna kombusto esas mashino ube termala energio produktita per kombusto transformesas direte en mekanika energio direte interne de la motoro, relate opoze quo eventas en motori di extera kombusto, ube l'energio transportesas per kaloro-portanto fluido exter to, kom en ensemblo kaldiero, vaporo-turbino o Stirling motoro.
Existas du precipua tipi di interna kombusto motoro:
Opero esas verko teatrala e muzikala, qua konsistas ye recitativi, kanti helpata da orkestro, ed ulakaze kun dansi.
Antiqua Grekia esas periodo en la historio di Grekia qua duris dum cirkume 3000 yari. Ca periodo judikesas kom importanta en la historio di la homaro pro lua influo en la filozofio e la kulturo di westal Europa.
Apartheid, Afrikansa vorto qua signifikas "segregaco" esis politikala sistemo di rasala segregaco institucita en Sudafrika ed en Namibia de 1948 til 1990. Ol garantiis la dominaco politikala, sociala ed ekonomiala di la lando da la minoritato di blanka homi. Segun la rejimo dil apartheid, blanki havis superiora stando, sequita dal Aziani, mestici (koloriziti) e negri (Bantu). La legacajo ekonomiala e sociala de ta epoko duras til nun.
La surnomizita "mikra apartheid" esis la segregaco rasala pri l'uzo di transporto-moyeni, plaji ed altra publika loki, kontre ke la surnomizita "granda apartheid" esis la segregaco pri lojado ed employo.
Kanada esas lando jacanta an Nord-Amerika, konsistanta ek 10 provinci e 3 teritorii. Ol havas kom vicini Usa sude, Alaska (Usana stato) weste, Grenlando e Santa Pierre e Mikelon este. Norde jacas l'Arktika oceano. En 2018 la lando havis cirkume 37 milioni habitanti.
Kanada esas la duesma maxim vasta lando de la mondo dop Rusia, e lua komuna frontiero kun Usa esas la maxim longa terala frontiero de la mondo.
Bazala fakti pri Kanada.
Arkeologiala e genetikala studii indikas ke homi ja habitis Yukon cirkume 26 500 yari ante nun, e sude de Ontario cirkume 9 500 yari ante nun[3]. On kalkulas ke existis 200 mil til 2 milioni indijeni en Kanada dum la 15ma yarcento. L'unesma Europani qui arivis en la nuna Kanada esis vikingi. Li establisis su en la regiono Newfoundland dum la yari 1000a[4] e, pos ke lia koloniigo faliis, li ne pluse probesis koloniigar la regiono. Erste en 1497, Italian explorero Giovanni Caboto exploris la litoro por Anglia.
Jacques Cartier exploris l'Atlantika litoro di Kanada en 1534. Samuel de Champlain arivis en 1603 e fondis Quebec en 1608. En 1610 Britaniani fondis lua unesma kolonii en la regiono, en Cupids e Ferryland[5]. La Dek e tri kolonii fondesis poka yari pose. Nova-Skotia divenis Britaniana teritorio en 1713 per la kontrato di Utrecht.
En 1759 Britaniani vinkis Franci en la batalio di Abraham-planaji. Pos la Sep-yara milito Francia cedis granda parto di Kanada ad Unionita Rejio. Rejala proklamo en 1763 kreis la provinco Quebec, ed unionis l'insulo di Cape Breton a Nova-Skotia. Por preventar konflikti en Quebec, Britania aprobis l'Akto pri Quebec en 1774, qua expansis la teritorio di la provinco a la Granda Lagi e la valo dil fluvio Ohio. Franca linguo riestablisesis ibe. Ta agado iracigis la kolonigiisti di la Dek e tri kolonii ed stimulis anti-Britaniana sentimenti poka yari ante l'Usana revoluciono.
Per tale nomizita Paco di Paris signatita en 1783, la nedependo di la dek e tri kolonii agnoskesis, e teritorii sude de la Granda Lagi cedesis ad Usa. Dum la Milito di 1812, Usa atakis Kanada, ma pos du yari patis.
Pos diversa konferi, konstitucala akto en 1867 kreis Kanadana Kunfederuro nedependanta de Unionita Rejio ye la 1ma di julio 1867. Komence Kanada konsistis ek quar provinci: Ontario, Quebec, Nova-Skotia e New Brunswick. Pose Kanada asumis kontrolo di tale nomizita Tero di Rupert, e di Nord-Westala Teritorio. Britaniana Kolumbia ed insulo Vancouver unionesis a la kunfederuro en 1871 kontre ke insulo Prince Edward unionesis erste en 1873. Por stimular l'expanso adweste, Kanadana guvernerio stimulis la konstrukturo di ferovoyo North Canadian Pacific, qua kompleteskis en 1915 e ligis Québec a Britaniana Kolumbia.
Unionita Rejio duris prenar kontrolo di Kanadan exeteral aferi. Konseque, kande Unesma mondomilito komencis, Kanada eniris la milito. Volontarii sendesis al westala fronto. De cirkume 625 000 soldati sendita, cirkume 60.000 perisis e 173.000 vundesis. En 1939 sub la guvernerio dil chefministro William Lyon Mackenzie King Kanada deklaris milito kontre Germania tri dii pos l'Unionita Rejio. Kanadana trupi esis multe importanta dum l'inkurso di Dieppe en 1942, dum la batalio di Normandia en 1944, ed anke protektis lora rejulo di Nederlando dum Germana okupo en ta lando.
En 1949, Newfoundland (nuna Newfoundland e Labrador) unionesis a Kanada. En 1982, parlamento di Kanada aprobis Canada Act, qua kompletigis la nedependo di Kanada del Unionita Rejio. En 1999, kreesis Nunavut, la triesma teritorio di la lando.
Kanada esas demokratio kun duranta tradiciono di politikala libereso. Lua politikala sistemo esas parlamentarismo, sub formo di konstitucala monarkio. La monarko di Kanada esas la rejo di Anglia, qua esas nur chefo di stato, e lua povo esas precipue simbolala. Lu nominas la generala guvernisto por reprezentar lu, konsilita da la chefministro. Malgre ke l'ofico di chefministro ne existas formale en la konstituco di Kanada, fakte lu esas la chefo di guvernerio di la lando. Ordinare lu esas la chefo dil partiso qua havas la majoritato en la chambro di deputati (Chambro di la Komoni).
La legifala povo konsistas ek parlamento kun du chambri. La Chambro di la Komoni (Angle House of Commons; France Chambre des communes) havas 308 membri, qui elektesas dal populo por admaxime 5 yari. Singla deputato reprezentas nura distrikto. La Senato (Senate of Canada/Le Sénat du Canada) havas 105 membri qui nominesas da la generala guvernisto. La maxima evo por senatani esas 75 yari.
La nuna Kanadana konstituco (Constitutional Act) adoptesis en 1982. Ol kontenas la Constitutional Act de 1867 e sequanta emendi. La Statuto di Westminster de 1931 donis kompleta autonomio a la lando. Simila ad Unionita Rejio, kelka ne-skribita konvencioni anke judikesas kom parto di Kanadana konstituco, exemple l'existo di chefministro.
De 1871 til 1921 Kanadana guvernerio anke signatis 11 pakti qui grantis yuri por aborijeni, exemple aceso a saneso-sistemo e dispenso di taxado, malgre l'existo di konflikti.
Kanada okupas 41% di Nord-Amerika. Ol esas la duesma maxim vasta lando e havas la maxim granda litoro dil mondo, kun 243 082 km.
Norde, la klimato esas Polala e subpolala. En Vancouver, sude de la lando ed apud la litoro la klimato esas oceanala. Centre de la lando ol esas kontinentala. En Montréal, la mezavalora temperaturo en julio (somero) esas 22,3°C, ed en januaro (vintro) esas -8,9°C.
La peizaji di Kanada varias de boreala foresti sude til tundro e glacieri an la nordo. Weste existas l'alta monti di la Rokoza montaro. Sud-weste, plana tereni (Kanadana plano) posibligas kultivi. La regiono proxim la Granda Lagi koncentras granda parto di la habitantaro.
La maxim longa fluvio di Kanada esas Mackenzie, longa de 1738 kilometri, qua naskas en la Granda Lago Sklavo. Kande altra riveri qui debushas an la Granda Lago Sklavo inkluzesas, la tota extenso di Mackenzie amontas 4241 kilometri, e lua baseno amontas 1 805 200 km².[6]
Usa esas la maxim importanta ekonomiala partenero di Kanada.
Segun statistiki de The World Factbook por julio 2020, Kanada havis 37 694 085 habitanti.[2] La maxim multa (32,3%) esas Kanadani. Angli esas 18,3%, Skoti esas 13,9%, Franci esas 13,6%, Irlandani esas 13,4%, Germani esas 9,6%, Chiniani esas 5,1%, Italiani esas 4,6%, indijeni Nord-Amerikana esas 4,4%, estal Indiani esas 4,1%, e 56,1% apartenas ad altra etnii. La quanto superiras 100%, nam multa personi mencionis plu kam 1 rasala origino.[2] La maxim multa habitanti rezidas proxim la frontiero kun USA. Kanada recevis granda quanto di enmigranti, precipue de Europana landi (cirkume 23%), Chinia (3,5%) ed altri.
L'oficala lingui de la lando esas Angla, parolata da 58,7%, e Franca, parolata da 22%. Punjabi parolesas da 1,4%, Italiana da 1,3%, Hispana da 1,3%, Germana da 1,3%, Kantonana da 1,2%, Tagalog da 1,2%, Araba da 1,1%, e 10,5% parolas altra lingui.[2]
La religio kun maxim granda nombro di adepti esas Katolikismo, por 39%. Protestanti esas 20,3%, Ortodoxa kristani esas 1,6%, altra kristani esas 6,3%, Mohamedani esas 3,2%, Hindui esas 1,5%, Sikh esas 1,4%, Buddhisti esas 1,1%, Judaisti 1%, e 0,6% praktikas altra religii. Sen religio esas 23,9%, segun dati de 2011.
La maxim populoza urbo esas Toronto, kun plu kam 5 milioni habitanti. Altra importanta urbi esas Montreal (plu kam 1,6 milion habitanti en 2006), Calgary (plu kam 900 mil habitanti) Ottawa (plu kam 800 mil habitanti), Edmonton (plu kam 700 mil habitanti), Vancouver (plu kam 570 mil habitanti) e Quebec-urbo (plu kam 400 mil habitanti).
La kulturo di Kanada recevis Angla, Franca ed aborijena influi. Dum mili di yari, aborijeni produktis variita exempleri pri vidal arti, nome totem. Katolika eklezio portis multa influi kulturala en regioni koloniigita da Franci, nome Kebekia. Pose, artisti kombinis influi Britaniana, Franca, aborijena ed Usana en lia labori.
La maxim famoza Kanadana piktisti esas Tom Thomson e tale nomizita "grupo di le sep". Pose, aparis piktisti kun foko idealista e nacionalista, qui komencis montrar lia pikturi publike dum la yari 1920a. Malgre nomizita "grupo di le sep", fakte 5 developis la precipua idei dil grupo: Lawren Harris, Franklin Carmichael, Alexander Young Jackson, Arthur Lismer e James Edward Hervey MacDonald.
Pri literaturo en l'Angla, importanta nomi esas Robertson Davies, Michael Ondaatje, Stephen Leacock, Carol Shields, Alistair MacLeod e Margaret Atwood. En Franca linguo esas Philippe-Ignace-Francois Aubert de Gaspé, Louis-Honoré Fréchette, Gabrielle Roy, Anne Hébert, Antonine Maillet, Nicole Brossard e Roch Carrier. En 2013, Alice Munro divenis l'unesma Kanadana skriptisto qua recevis la Nobel-premio pri literaturo.
Pos la 17ma yarcento Kanada developis bona muzikala substrukturo, kun konservatorii, akademii, radio-stacioni, edc. Kompozisto Joseph Quesnel skribis unesma Kanadan opero en fino di la 18ma yarcento. Alexander Muir kompozis The Maple Leaf Forever en 1867 por celebrar Kanadana kunfederuro. Pri jazo, importanta nomi esis Oscar Peterson, Guy Lombardo, e l'unesma Kanadana rock-idolo, Paul Anka. Inter l'artisti de la yari 1960a, kantisto e kompozisto Neil Young eniris Rock And Roll Hall of Fame du foyi.
En pop-kulturo, kelka notora nomi esas Céline Dion, Nelly Furtado, Avril Lavigne ed Alanis Morissette.
Kanada esas membro dil organizuro internaciona pri Frankofonio e dil asemblajo parlamentala di la Frankofonio. Pluse, dil organizuro di municipi Franca-parolanta di New-Brunswick, di la federuro di municipi Kebekiana, dil uniono di municipi di Kebekia, di la federuro Kanadana pri municipi quale Levis, Quebec, Sherbrooke, Gatineau, Montréal, Saguenay e Trois-Rivières esas membri di asociuro di Franca-parolanta urbestri.
Kanada komencis praktikar organizita sporti dum la yari 1770a. Nun, la precipua profesionala sporti praktikata en la lando esas hokeo* sur glacio, lacrosse, basketbalo, basbalo e diversa formi di pedbalono-sporti, nome Usana futbalo e futbalo. La nacionala sporti di Kanada esas hokeo* sur glacio e lacrosse. Golfo, futbalo, basbalo, teniso, skio, badmintono, volebalo, biciklado, natado, kugloludo, rugbio*-uniono, pirogo-remado, kavalk-arto, squash e lukti ank esas prizata ed ordinare praktikata da yuni ed amatori.
La lando partoprenabas en preske omna Olimpiala ludi depos 1900. En 1976, ol gastigis l'la 21ma Somerala Olimpiala Ludi, e kelkafoye anke la Vintrala Olimpiala Ludi. En 2026, kelka partii de la Mondala Kupo di Futbalo ank eventos en Kanada.
Rusia o Federuro Rusa esas la maxim vasta lando de la mondo, havanta entote 17 075 200 km². Jacanta grandaparte en Azia ed ank en Europa, ol havas kom vicini Norvegia e Finlando nord-weste; Estonia, Latvia, Lituania, Polonia e Bielorusia weste; Ukraina sud-weste; Gruzia, Azerbaijan, Kazakstan, Popul-Republiko Chinia e Mongolia sude e Nord-Korea sud-este. Este jacas oceano Pacifiko, norde jacas Arktik oceano, e sude jacas Kaspia. Insulo Granda Diomede (Rusa teritorio) distas 3 km de Mikra Diomede, en Alaska, qua essas Usana stato. En Europa, l'enklavo provinco Kaliningrad (Rusa teritorio) jacas inter Polonia e Lituania, an la litoro di Baltiko.
Bazala fakti pri Rusia.
Che la kaverno Denisova, en Siberia, trovesis restaji di hominido ("Denisovana homo") qui vivis en la regiono de 1 milion til 40 mil yari ante nun. Un ex la maxim anciena ostala restaji de moderna Homo, evanta cirkume 35 mil yari, trovesis en Kostenki, Rusia apud la fluvio Don. Dum la prehistorio multa nomada populi habitis stepi en la sudo di nuna Rusia. Este, habitis populi Euraziana qui domestikigis kavalo. Restaji de ta populi trovesis en Ipatovo, Sintashta, Arkaim e Pazyryk. 
Weste de nuna Rusia, vikingi fondis la rejio Kiiva Rusia dum la 9ma yarcento. La frontieri dil rejio atingis Baltiko weste, e Nigra maro e Kaspia este. Vladimir la 1ma di Kiiv (958 til 1015) esis un ek la maxim importanta reji de ta periodo. De la 13ma yarcento til 1547 existis la Granda-dukio Moskva, la maxim importanta sucedinto di Kiiva Rusia. Parto ek la nuna Rusia divenis parto di Mongola imperio dum la 13ma yarcento.
De la 13ma yarcento til 1547 existis tale nomizita Granda-dukio Moskva, la maxim importanta sucedinto di Kiiva Rusia. Ye la 8ma di septembro 1380, Dmitry Donskoy, princo di Moskva, vinkis Mongoli-Tatari che la batalio di Kulikovo. Pokope, Moskva divenis plu influanta sur centrala Rus' dum la 14ma yarcento. Epidemii di nigra pesto eventis multafoye de 1350 til 1490, tamen, pro la basa denseso di habitantaro e higienala kustumi, exemple balni per vaporo, la morto-statistiko ne esis tam granda kam en altra loki di Europa. La republiko Novgorod, lasta rivalo di la Granda-dukio, esis la punto maxim estala de Hanso-uniono, e prosperis pro la komerco di peli.
En 1472, lora princo Ivan la 3ma di Moskva mariajis Bizancana princino Zoe Palaiologina (qua pose chanjis elua nomo a Sofia Palaiogina), nevino di Konstantinos la 11ma Palaiologos, la lasta imperiestro di Bizanco, ed adoptis la titulo "Caro" (de Caesar, signifikanta "imperiestro"). En 1478 il anexis la republiko Novgorod a la granda-dukio Moskva. En 1547, Ivan la 4ma di Rusia modifikis ca titulo, qua divenis "Caro di omna Rus". Ivan la 4ma konquestis teritorii sude de Rusia e parto ek Siberia, tamen perdis milito kontre koalisuro inter Polonia, Lituania e Suedia, pri kontrolo di urbi che Baltiko e kontre Tatari de Krimea helpita dal Otomani, qui invadis la sudo di Rusia e brulis partale Moskva.
En 1589, pro l'esforci da Boris Godunov, la Patriarkio Ortodoxa di Konstantinoplo donis autonomio a la Metropolitio (Episkopio) di Moskva, lor diveninte Patriarkio Ortodoxa di Moskva.
En 1991 Rusia abandonis komunista rejimo.
Segun la konstituco adoptita en 1993, Rusia esas parlamentala republiko, en qua la prezidanto esas la chefo di stato, kontre ke la chefministro esas la chefo di guvernerio. Ol strukturesas kom plurpartisala demokratio, e la federala guvernerio subdividesas en tri faki, o "povi":
L'exekutiva povo konsistas ek la prezidanto, qua esas la chef-komandanto dil armeo, e nominas l'altra ministri. Lu elektesas dal populo por 6-yara periodo, e povas rielektesar admaxime du foyi, sequante.[3]
La legifala povo konsistas ek parlamento (Ruse: Federalnoye Sobraniye) kun du chambri. L'infra chambro o "statala Duma" havas 450 deputati, qui elektesas dal populo por 5 yari. Irga civitano Rusa, evanta 21 yari o pluse, povas kandidatar su a deputato. La supera chambro esas la Federala Konsilistaro, o Senato. Ol havas 187 membri, de qui 170 elektesas dal federala enti Rusa, e la cetera 17 indikesas dal prezidanto. Li anke servas dum 5 yari, e lua membri kunsidas adminime du foyi po monato en Moskva, sempre aparte de la Duma, ecepte dum solena okazioni.
La judiciala povo konsistas ek Konstitucala korto, Supera korto, ed infra federala korti. Lua judiciisti nominesas dal Federala Konsilistaro, segun rekomendo dal prezidanto.
██ UTC+2 (MSK−1), Horo di Estal Europa██ UTC+3 (MSK), Horo di Moskva██ UTC+4 (MSK+1), Horo di Samara██ UTC+5 (MSK+2), Horo di Yekaterinburg██ UTC+6 (MSK+3), Horo di Omsk██ UTC+7 (MSK+4), Horo di Krasnoyarsk/Novosibirsk██ UTC+8 (MSK+5), Horo di Irkutsk██ UTC+9 (MSK+6), Horo di Yakutsk██ UTC+10 (MSK+7), Horo di Vladivostok██ UTC+11 (MSK+8), Horo di Magadan/Sakhalin/Srednekolymsk██ UTC+12 (MSK+9), Horo di Anadyr/KamchatkaHavanta 17,1 milion km², equivalanta ad 1/8 de tota emersinta landi, Rusia esas la maxim vasta stato de la mondo. Europana Rusia reprezentas 40% de Europana kontinento. Ol esas un ek la poka landi kun litori en tri oceani.
Existas 11 horala zoni en Rusia, de Kaliningrad weste til Granda Diomede extrem-este. La lando havas entote 20 139 kilometri di terala frontieri kun vicina landi. La disto inter lua maxim westala punto (che provinco Kaliningrad) e lua maxim estala punto (insulo Granda Diomede) esas 9 200 kilometri. La disto inter kontinentala Rusia e kontinentala Amerika, tra stretajo di Bering, esas 86 kilometri. Tamen, nur 3,8 kilometri separas insuli Granda Diomede en Rusia de Mikra Diomedi, che stato Alaska.
Rusa havas 9 granda montari, jacanta precipue sude de la lando. Li esas: Kaukazo (ube jacas Monto Elbrus, kun 5 642 metri di altitudo, la maxim alta monto di Rusia), montari Altai e Sayan en Siberia, la monti de la peninsulo Kamchatka, monti Urali (an la limito inter Europa ed Azia), monti Stanovoy, montaro Chersky, montaro Verkhoyansk e montaro Barguzin.
La dominacanta klimato di la lando esas precipue kontinentala, kun poka oceanala influo. Kelk arei, proxim Nigra maro havas subtropikala klimato. La precipua fluvii e riveri di la lando esas Yenisey-Angara (longa de 5 539 kilometri), Ob-Irtysh - 5 410 km,  Amur (qua ank apartenas a Popul-Republiko Chinia e Mongolia) - 4 444 km, Lena - 4 400 km, Volga - 3 645 km, Kolyma - 2 513 km, rivero Ural (qua debushas an Kazakstanana teritorio) - 2 428 km, Dnieper - 2 287 km, Don - 1 870 km, e Pechora 1 809 km.
La lando havas la maxim vasta forestala kovrajo de la mondo. Tamen, lua peizaji esas diversa, kun diversa ekosistemi, inkluzite polala dezerti, tundro, boreala foresto, stepo, midezerti, subtropikala foresti, ed altri.
Segun statistiki de The World Factbook por julio 2020, Rusia havis 141 722 205 habitanti.[4] Segun la demografiala kontado di 2010, la maxim multa (77,7%) esas Rusi. Tatar-i esas 3,7%, Ukrainani esas 1,4%, Bashkiri esas 1,1%, Chuvashi esas 1%, altra etnii esas 10,2%, e ne existas informi pri etnio por 3,9% ek la habitantaro.[4] La habitantaro koncentresas en Europana Rusia, weste de la lando (cirkume 78%), e 73% esas urbala.
L'oficala linguo di la lando esas Rusa, parolata da 85,7% kom matrala linguo. La linguo Tatar parolesas da 3,2%, de la habitantaro, 1% parolas la Chechena, e 10,1% havis altra matrala lingui en 2010.[4] Existas 120 diferanta etnii en Rusia, qui parolas cirkume 100 diferanta idiomi.[5]
La religio kun maxim granda nombro di adepti esas Ortodoxa kristanismo, praktikata da 15% til 20% de la habitantaro. De 10 til 15% praktikas islamo, e 2% praktikas altra kristana religii (dati de 2006). Granda nombro di habitanti praktikas nula religio. Judaismo e Budismo praktikesas da minoritati.[4]
La maxim populoza urbo esas Moskva. Altra importanta urbi esas Sankt Petersburg, Novosibirsk, Nijni Novgorod, e Yekaterinburg.
Existas cirkume 160 etniala grupi en Rusia, exemple l'etniala Rusi, kun lua tradicioni Slava ed Ortodoxa, le Tatar e le Bashkir, kun lua tradicioni Turka Mohamedana, le Buriat e Kalmyki, kun lua tradicioni Budista e nomada, la populi de la nordo di Siberia qui praktikas shamana religii, edc. Rusa koquarto uzas multe fisho, kaviaro, pultro, fungi, bero e mielo.
Rusia havas 30 loki deklarita "Mondala Patrimonii" dal UNESKO, de qui 19 esas kulturala, exemple la historiala centro di Sankt Peterburg, Moskva-kremlin o la historiala monumenti di Novgorod. Altra 27 loki analizesas da UNESKO.
Rusa literaturo judikesas kom un ek la maxim developata de la mondo, e multa literaturala maestroverki skribesis en linguo Rusa. Ol developesis multe dum la Racion-epoko Rusa de la 18ma yarcento, exemple la verki da Mihail Lomonosov e Denis Fonvizin. Dum la 19ma yarcento aparis kelk ek la maxim importanta romanisti e poeti Rusa, exemple la poeto Alexandr Pushkin, kelkafoye surnomizata "la Rusa 'Shakespeare'". Altra importanta skriptisti e poeti de ta epoko esis Mihail Lermontov, Nikolai Nekrasov, Alexander Ostrovsky, Anton Chehov, e prozisti Nikolai Gogol, Ivan Turgenev, Lev Tolstoi e Fyodor Dostoyevski.
Dum la yari 1880a, l'epoko di la granda novelisti finis, e la kurta fiktivaji e poemi divenis dominacanta. Exempli pri poeti de ta epoko esis Valery Bryusov, Vyacheslav Ivanov, Alexander Blok, Nikolay Gumilev ed Anna Akhmatova, e la novelisti Leonid Andreyev, Ivan Bunin, e Maxim Gorky.
Komence, pikto en Rusia esis precipue ikoni e freski. Dum la komenco dil 15ma yarcento, Andrei Rublev kreis religiala pikturi qui nun judikesas komo vera trezori artala. En 1757 establisesis l'Akademio Rusa pri Arti, kun skopo docar westala tekniki pri sekulara temi a Rusa artisti. Dum la 18ma yarcento, akademiani Ivan Argunov, Dmitry Levitzky e Vladimir Borovikovsky divenis influinta piktisti.
Bangkok esas la chef-urbo e maxim populoza urbo di Tailando. En Tailandana, lua nomo esas Krung Thep Maha Nakhon o simple Krung Thep. L'urbo okupas 1 568,74 km² an la delto dil fluvio Chao Phraya e havas cirkume 8 milion habitanti, o 12,6% de la habitantaro di Tailando.
La nomo Bangkok probable devenas del Bengali-vorto bangaung signifikante 'foresto-vilajo' o 'oliv-boski'. La kompleta ceremoniala nomo di Bangkok esas Krungthepmahanakorn Amornrattanakosin Mahintrayuthaya Mahadilokpob Noparat Rajataniburirom Udomrajanivel Mahasatharn Amornpimarn Awatansatis Sakatadtiya Wisanukamprasit - posible la maxim longa nomo di ula urbo, donita dum la regno di Mongkut.
Nun, l'urbo gastigas permanante la sideyi lokala di multa transnaciona entraprezi, ed esas importanta regionala centro por aferi e banki. Ol anke divenis importanta centro por transporti e por sanesoflego, exemple la hospitalo Bumrungrad, qua divenis populara destino por kirurgii. La surnomizita "medicinala turismo" divenis importanta por la urbo: cirkume 200 000 personi vizitis l'urbo en 2011 por kuracado.[2] Ol anke konocesas pro lua kulturala atraktivi, noktala vivo, e lua distrikti di prostitucado.
L'urbo originis de mikra komercala vilajo dum la rejio Ayutthaya. Pro lua strategiala lokizo, ol gradope divenis importanta. Kande Ayutthaya okupesis dal Burmana imperio en 1767, lora kronizita rejo Taksin establisis lua chef-urbo en la vilajo, qua divenis la bazo dil rejio Thonburi en 1768. En 1782, lora sucedinto di Taksin, Phutthayotfa Chulalok (Rama la 1ma) translojis la chef-urbo al insulo Rattanakosin, ed erektis pilastro (Lak Mueang) qua simbolizis la fondo dil urbo ye la 21ma di aprilo 1782.
Bangkok gradope expansis lua internaciona komerco, komence kun Chinia, e pose kun Ocidentala komercisti dum la 19ma yarcento. Dum la regni di Mongkut (Rama la 4ma, de 1851 til 1868), e di Chulalongkorn (Rama la 5ma, de 1868 til 1910) inauguresis ferovoyo, moderna imprimomashini, vaporomashini, urbala substrukturi, e publika docado e sanesoflego kreesis e modernigesis. L'urbo divenis la centro di disputi politikala pos ke l'absoluta monarkio abolisesis en 1932.
Pro ke Tailando federis kun Japoniani dum la duesma mondomilito, Bangkok subisis bombardi da la federiti, de la 7ma di januaro 1942 til la 14ma di aprilo 1945. Tamen, ol kreskis rapide pos la milito, pro financala helpo Usana e guvernala koloko. L'urbo divenis repozo-loko por Usana soldati, e to stimulis turismal agadi, inkluzite sexua turismo. Dum la yari 1960a la habitantaro dil urbo kreskis de 1,8 milion til 3 milion personi.[3]
Dum la yari 1980a e la komenco dil yari 1990a, l'ekonomio di Tailando kreskis rapide, e la lando surnomizesis un ek l'Aziana Tigri. Dum ca epoko, multa nova ed alta edifici konstruktesis, exemple l'edifico Baiyoke 2, alta de 304 metri, e l'urbala peizajo modifikesis rapide. En 1992 eventis granda politikala protesti kontre lora guverno, qui subisis violentoza represo.
Dum la komenco dil 21ma yarcento, Bangkok ja havis plu kam 6 milion habitanti e plu kam 8 milion habitanti en lua metropolala regiono. En 2006, existis en Bangkok 3 943 211 vehili, di qui 37,6% esis privata automobili, e 32,9% esis motorcikli, qui fektigis serioza problemi pri trafiko. En 2020, la habitantaro di la urbo evaluesis en 10 539 000 personi.
La reliefo di Bangkok esas plana, jacanta an la delto dil fluvio Chao Phraya, kun mezavalora altitudo di 1,5 metri.[4] Existas multa naturala kanali (lokale nomizita kongs). La fluvio Chao Phraya sinuifas tra la urbo, irante til la gulfo di Tailando, cirkume 25 km sude. La sulo dil urbo ordinare esas argiloza, kun marala origino. La mezavalora dikeso di ca argiloza sulo esas 15 metri. Existas 8 granda subtera jaceyi di aquo, multe explotata, e ca exploto efektigas la sinko di multa imobli e substrukturi. Nun, multa regioni del urbo jacas 1 metro sub marala nivelo.
La klimato di Bangkok esas tropikala di savano (Aw segun la klimatala klasifikuro da Köppen), sub influo de la musono di sud-Azia. Dum la yaro, la temperaturi varias de 22°C en decembro (mezavalora minima dum vintro) til 35,4°C en aprilo (mezavalora maxima). La pluvoza sezono komencas ye la duimo di mayo, kun l'arivo di la musono. La maxim pluvoza monato esas septembro, kun mezavalore 334,3 mm, e la maxim sika monato esas decembro, kun mezvalore 6,3 mm. La mezavalora yarala pluvo-quanto esas 1648,2 mm.
Bangkok esas un ek la maxim importanta koncentro-punto por aerala transporto Azia. Du komercala aeroportui servas la urbo, l'anciena internaciona aeroportuo Don Mueang, inaugurita en 1914, e l'aeroportuo Suvarnabhumi, inaugurita en 2006. Ca lasta recevis plu kam 52 milion uzeri en 2015, la 20ma maxim uzata aeroportuo de la mondo. La quanto di uzeri en 2015 superiris lora kapaceso dil aeroportuo, to esas, 45 milion uzeri po yaro. La kapaceso dil aeroportuo augmentesis, ed en 2019 ol recevis plu kam 65 milion uzeri.
Malgre ke kanali uzesis dum multa yari por transporto en la urbo, nun chosei ed avenui esas plu multe uzata, malgre ke la strukturo di lua stradi ne posibligas organizar efikive la trafiko. Entote 48 importanta avenui ligas diferanta arei del urbo, e 11 ponti ligas la du rivi di fluvio Chao Phraya. Diversa chosei por rapida trafiko ligas Bangkok a vicina urbi. En diversa loki dil urbo la trafiko esas kaosala. En 2006, l'urbo havis 3 943 211 motorizita vehili, di qui 37,6% esis privata automobili, e 32,9% esis motorcikli.
Existas diversa linei di omnibusi en Bangkok propre, e liganta ol a vicina urbi. Existis 470 linei di omnibusi, mikroomnibusi, furgoni e songthaew (kamioni o kamioneti adaptita por transportar pasajeri) en la urbo. La sistemo di taxii dil urbo uzas automobili, motorcikli e tale nomizita "tuk-tuk" (trirota motorcikli, partale klozita, kun benko por du pasajeri addope).
L'unesma ferovoyo di Bangkok inauguresis en 1893. Nun, existas ferovoyala linei di longa disto, exemple liganta Bangkok e Chiang Mai, e linei di suburbala treni liganta ol a diversa loki di lua metropolala regiono. En 2021, inauguresis lineo di elektrala treni konocata kom SRT, qua havos entote 193 kilometri e 58 stacioni, liganta Bangkok a lua suburbi. Ank existas elevita ferovoyala linei, exemple la lineo Airport Rail Link, longa de 28 kilometri, liganta Bangkok al aeroportuo Suvarnabhumi.
Bangkok e lua metropolala regiono havas 8 linei di metroo kun entote 210 kilometri e 135 stacioni. On expektas inaugurar du linei di monorelo (Lineo Flava e Lineo Rozea) en 2023.
Meka esas urbo en Saudi-Arabia. Segun statistiki dil yaro 2010, ol havis 1 675 368 habitanti. Lua tota surfaco esas 760 km². Esante la loko dil Hajj, la necesa pilgrimo por kapabla Islamani, ol esas la sakrosanta placo di asemblo por Islamo, sequita proxime Medina. La Kaaba situas su en Meka.
L'Arktika oceano esas la maxim mikra e la maxim desprofundas ek l'oceani. Ol ank esas la maxim kolda ek l'oceani. Ol kovras 14 056 000 km², preske la sama surfaco kam Antarktika.
La bordi esas Atlantiko, la nordala mar-rivo di Amerika, Pacifiko e la nordala mar-rivi di Europa ed Azia.
Norda Maro esas parto di Oceano Atlantiko inter Unionita Rejio, Norvegia, Dania, Germania, Nederlando, Belgia e Francia. Lua totala surfaco esas aproxime 575 000 km².
