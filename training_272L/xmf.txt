სარა ბერნარი (ფრანგ. Sarah Bernhardt; დ. 22 გჷმათუთა, 1844. პარიზი, საფრანგეთი — გ. 26 მელახი, 1923. თექი) — ფრანგი თეატრიშ არტისტი, ნამუსჷთ „მოსოფელიშ ისტორიას არძაშე ჩინებულ არტისტ ოსურო“ მიშინუანა. ბერნარქ 1870-იან წანეფს ევროპაშ თეატრეფს ლაჸაფით გაჩინებაფუ კათას დუდი დო თიშე მოთხუალაქ მირდჷ მუჭოთ ევროპაშ ქიანეფს, თეში ააშ-ს. მუქ სერიოზული დრამატული არტისტიშ  რეპუტაცია აკიქიმინჷ, მუქჷთ მუს მუმალს „ღორონთიშმეტყველი სარაშ“ ზედმეტჯოხო ქჷმუძინჷ.
სარა ბერნარი სცენაშ მელე.
ბერნარი კარიერაშ დაჭყაფუს.
სპეციალური ქიცათ.
ბერნარდი მუჭოთ სორკერესი.
იოანაშ როლს.
კლეოპატრაშ როლს.
თარ გისმონდას.
ბერნარიშ ვაფორმალური სურათი.
ბერნარი მუში რინაშ ბოლო წანას.
ბერნარიშ დოხორე საფრანგეთის.
მიქელანჯელო დი ლოდოვიკო ბუონაროტი სიმონი (დ. 6 მელახი, 1475, კაპრეზე — ღ. 18 ფურთუთა, 1564), ჩინებული რე მუჭოთ მიქელანჯელო — იტალიური რენესანსიშ პერიოდიშ მოჭახნაკე, ხანტუ, არქიტექტორი დო პოეტი. თიშ უმკუჯინალო, ნამჷ-და ხელუანობაშ მოხ შხვა დარგეფს დახე სოთინი ვაკათაფუნ, მიქელანჯელო ირნერო უზადო რე, ნამუთ თიშ ნახანდის ახასიათენს არძა დისციპლინას, ნამუთ მუთუნჟამს აკუქიმინჷნ, თის რენესანსიშ არქეტიპი ადამიერიშ ტიტულს ანიჭენს, თიშ მორკინე დო წორომენოღალე ფლორენციალ ლეონარდო და ვინჩიწკჷმა ართო.
გჷთონწყუმა, მიქელანჯლოშ ნახანდი 1547-1553 წანეფს
მიქელანჯელოშ ბიუსტი კეთებული რე თიშ ღურაშ უკული ენაჭოფა ნიღაბით დანიელე და ვოლტერასიშით, 1564.
მიგელ დე სერვანტეს საავედრა (ესპ. Miguel de Cervantes Saavedra; დ. 29 ეკენია, 1547, ალკადა-დე-ენარესი – ღ. 23 პირელი, 1616, მადრიდი) — ესპანარი ჭარუ, ჩინებული რე სატირული წინგით დონ კიხოტი.
კალიდასა (IV-V ოო.) ინდოარი პოეტი დო დრამატურგი. გინოჩამაშ მეჯინათ, თინა დაბალი წჷმოულობაშ ჭკვერი კოჩი რდჷ. მარკვიალეფიშ ვარაუდით, მოღალენდჷ ინდურ კულტურაშ თ. გ. „ორქოშ ხანას“, გუპტეფიშ დინასტიაშ მაფაშ ჩანდრაგუპტა II ვიკრამადიტიაშ კარს. 30–შე უმოსი თხობელუაშე, ნამუსჷთ კალიდასას მიოჭარანან, მენცარული კრიტიკა თინა ორხველჷ ეპიკურ პოემეფს „რაგჰუშ მოდგამს“ („რაგჰუვანშა“) დო „ლჷმაშ ღორონთიშ კუმარაშ დაბადებას“ („კუმარასამბჰავა“), ლირიკულ პოემას „მუნაფა მაჩინებე“ („მეგჰადუტა“) დო დრამეფს „შაკუნტალა“ (ქორთულო თანგილი რე 1966 წანას), ნამუშ სიუჟეტი ეჭოფილი რე „მაჰაბჰარატაშე“, დო „ქომოლობათ დორთელი ურვაშა“ („ვიკრამორვაში“), ნამუშ თემა ვედეფშე მოურს, რომანტიკული, არიკულ–ფანტასტიკური დინორეშ რე. „მალავიკა დო აგნიმიტრა“ (ქორთულო თანგილი რე 1973 წანას), ნამუშ თემა ეჭოფილი რე ინდოარ მაფეფიშ რინაშე, მომაგონენა უკაჭულ ინტრიგეფშა გეგაფილჷ ახალ პიესეფს. თენა აკა ნაწარმეფი რე, ნამუსჷთ ვაქიმინჯენა ღორონთიერი დო დემონური ნძალეფი – თიში გერგეზეფი ისტორიული პიჯეფი რენა. წჷმი პლანშა წჷმოკინელი რე უბრალე კათა. თინა ავტორიშ თელარაშ ბორჯის დუდგჷმჷნა ნოღა უჯაინს.
კალიდასაშ თხობელუეფი ჭარილი რე კლასიკურ სანსკრიტშა, ნამუსჷთ ოკათ პრაკრიტეფი – ოკათე ორაგადე ნინეფი. კალიდასა დჰვანიშ მოხელე რე, თიში პოეტური სახეეფით მოჩამილი ასოციაციეფი დო წჷმორინაფეფი იჭანუანს იდუმალ ფირქეფს, ფულირ გინაფეფს. თინა გჷმირინუანს პოეტიკაშ შხვა მოხუჯეფს ხოლო (ალანკარა, რასა). კალიდასაშ ნახანდეფს გიოხე ინდური ადათეფი დო ზნე–რჩქავნელობურეფი. თინა აკოგაფილი რე ინდურ ტრადიციულ რელიგიურ–ფილოსოფიურ მონძღვარაფეფს (თეორიეფი ირო თელარულ ციკლიშ დო შურდგუმილ სქილედეფიშ უთებუე გჷნოსახუაშ, ბაძაძიშ დო უციო შედეგიშ), ნამუშ მეჯინათ, ადამიერშო მუთუნ ვარდას ოკო ვამოსალინე. თეშ გეშა, კალიდასაშ დრამეფს არძა განცდა რჩქალი დო მელანქოლიური რე, სოდე ვეკმირცუაფჷ პოეტური ჰარმონია, ვეგინაფუაფუ კონტრასტულარა, ბერძენულ ტრაგედიაშო დჷმახასიათაფალი გინაფეფიშ დო განცდეფიშ წალიკონი. კალიდასაშ ედომუშამი ნახანდი სისქვამაშ დო ზჷმიერაფაშ გინაფეფით რე გოფშა. ევროპალ მაკითხირქ კალიდასაშ ნახანდი XVIII ოშწანურას გიჩინებაფჷ.
პუბლიუს ვერგილიუს მარონი (ლათ. Publius Vergilius Maro; დ. 15 გჷმათუთა, ჯვ. წ. 70 — ღ. 21 ეკენია, ჯვ. წ. 19) — რომაალი პოეტი, რომიშ სინძალიერეშ დო პატჷნალაშ მაჩხვაფური. ამდღარშა მოჭირინაფილი რე თიში სუმი თხობელუა: „ბუკოლიკეფი“, „გეორგიკეფი“ დო „ენეიდა“. თე ეკონია პოემათ ვირგილიუსიქ ეცადჷ აკუქიმინუდუკო ჰომეროსიშ „ილიადაშ“ დო „ოდისეაშ“ რომაული პარალელი.
ედიტ პიაფი (ფრანგ. Édith Piaf), თახმი ჯოხო დო გვარი ედიტ ჯოვანა გასიონი (ფრანგ. Édith Giovanna Gassion); (დ. 19 ქირსეთუთა, 1915, პარიზი — ღ. 11 გჷმათუთა, 1963, პარიზი) — ფრანგი არტისტი დო მაბირე, მოსოფელიშ ესტრადაშ მურიცხი.
კაპიტანი ჯეიმზ კუკი (დ. 27 გჷმათუთა, 1728 — ღ. 14 ფურთუთა, 1779) — ინგლისარი მეშარე დო მარკვიალი.
სტენლი კუბრიკი (ინგლ. Stanley Kubrick; დ. 26 კვირკვე, 1928, მანჰეტენი, ნიუ-იორკი, ააშ — ღ. 7 მელახი, 1999, ჰერპენდენი, ჰერტფორდშირი, ინგლისი) — ამერიკალი კინორეჟისორი, სცენარისტი დო პროდიუსერი, ჩინებული მუჭოთ XX ოშწანურაშ ართ-ართი არძაშე გოლინამი დო ნოვატორი კინემატოგრაფისტი.
ლეონარდ ეილერი (დ. 15 პირელი, 1707, ბაზელი, შვეიცარია — ღ. 18 ეკენია, 1783, პეტერბურგი, რუსეთი) — შვეიცარალი მათემატიკოსი, მექანიკოსი დო ფიზიკოსი. 
გოტფრიდ ვილჰელმ ლაიბნიცი (დ. 1 მანგი, 1646, ლაიფციგი — გ. 14 გერგობათუთა 1716, ჰანოვერი) — გერმანალი ფილოსოფოსი დო მენცარი, მათემატკოსი, დიპლომატი, ფიზიკოსი, ისტორიკოსი, ოერეფოშქაშე დო საშურო სამართალიშ დოქტორი. თიქ დო ინგლისარ მენცარ ისააკ ნიუტონქ, ართიანშე ზოხორინელო, ოსხირი დინურღვეს მათემატიკაშ შანულამ დარგის — მათემატიკურ ანალიზის. ლაიბნიციქ ბრელი მათემატიკური ცნება დო სიმბოლო გამშეღჷ, ნამუსჷთ ასე ხოლო ირინუანა.თიში მუშაღალირი რე გომიარაფაშ (გამრავლებაშ) ( . ) დო გორთუალაშ ( : ) შანეფი
კონფუცი (თახმი ჯოხო კუნგ ფუძი; ჩინ. 孔子 ვარა 孔夫子; დ. ჯვ. წ. 551 , ციუიფუ — ღ. ჯვ. წ. 479) — ჩინარი ფილოსოფოსი. თიში გურაფაქ დიდი გოლინა იღვენუ ჩინეთიშა დო ბჟაეიოლ აზიაშა. თიში თახმი ჯოხო რე - კუნი, მარა ლიტერატურას შხირას მოშინაფილი რე, მუჭოთ კუნ-ცზი, კუნ ფუ-ძი ("მაგურაფალი კუნი") ვარა უბრალეთ ძი - "მაგურაფალი" (თეშ ბაძაძი რე თინა, ნამუდა კონფუცი უკვე 20 წანაშ ხანს  ჩინებული მაგურაფალი რდჷ).
ტრადიციაშ მეჯინათ, კონფუციქ ქირსეშახ 551 წანას ჩუნციუშ პერიოდის, ნოღა ციუიფუშ (曲阜) გოხოლუას დებადჷ (ჸოფილი ლუშ სახენწჷფო, ამუდღა მიშმურს შანდუნიშ პროვინცაშა). ორდოშიანი ჟამიშემაჭარალეფი მითხობელანა ნამუდა თიქ დებადჷ ღარიბ მარა ჟინოსქუალეფიშ ფანიას.[1]
კონფუცი რდჷ მალჷმორეფიშ გვარიშ წჷმმარინაფალი. მუამუში შულიანხიშ (叔梁紇) ჟირი ლჷმას ოკათუდჷ დო ფეოდალურ მუმალონი უღუდჷ. ში ჯი-ს (ისტორიული ინნაჭარეფი) (史記), ნამუქჷთ ოთხი ოშწანურაშ უკული აკიქიმინუნ ჭარჷ, ნამუდა უკანონე ქორწინებაშ გეშა დებადჷნ.[2]
კონფუცი 3 წანერი რდჷ, მუჟამცჷთ მუამუშიქ ღურჷნ,[3] თიშ უკული თინა დიამუშიწკჷმა უღვენობას ირდუუდჷ. თიში სოციალური დგომარობა მერსხილი რდჷ მარდუ ში (士) კლასწკჷმა. თე კლსიშ სტატუსი რდჷ შქაშონური, ჟინოსქუალეფიშ დო რჩქვანელობურ მოღურუეფ შქას. თენა თინეფს დორხველი ნიჭიშ ჭყოლოფათ სოციალური სტატუსიშ მოპალაფაშ მეშქაშალას არზენდჷ. გჷნოჩამაშ ალებათ კონფუცის ბაღანობას უჸორდჷ გიოჸვილაფარშა  ბრონზეშ ორიტუალე ლარნაკეფიშ მეღალა. [2] 19 წანაშ ხანს თიქ ახალნორდი ქი გუანი მიჸონჷ (亓官) ჩილო, მალასჷნე ქაშის მაართა ბოშიქ - კონგ ლი, (孔鯉). იკოროცხუ ნამუდა თინა მუშენდჷ მუჭოთ მეშხურე, მეჯოგირე, ჭიფე მოხელე დო ბუღალტერი.[4] დიამუშიქ ღურჷ მუჟამცჷთ კონფუცი 23 წანერი რდჷნ, მუდგაშ გეშათ თიქ 3 წანა რგუალას მუკიჸონჷ.
კარლ ჰეინრიხ მარქსი (გერმან. Karl Marx; დ. 5 მესი, 1818, ტრირი — ღ. 14 მელახი, 1882, ლონდონი) — გერმანალი ფილოსოფოსი, ეკონომისტი, ისტორიკოსი, პოლიტიკური თეორეტიკოსი, სოციოლოგი, კომუნისტი დო რევოლუციონერი.
ალექსანდრე დიდი, მაკედონარი (ბერძ. Μέγας Αλέξανδρος; დ. 20/21 კვირკვე, ჯვ. წ. 356, პელა — ღ. 11 მანგი, ჯვ. წ. 323, ბაბილონი), თაშნეშე ალექსანდრე III — მაკედონიაშ მაფა (ჯვ. წ. 336-323), ართ-ართი არძაშე წჷმოძინელი ცხენენჯმადუდე ისტორიას, ღურაშახ გეჭოფუ დო ქჷდიჸუნუ თიმ ბორჯიშ რჩქინელი დახე ედომუშამი მოსოფელი; თის შხირას მიშინუანა ჩინგის ყაენიშ, ნაპოლეონ ბონაპარტი, სიმონ ბოლივარიშ, ტიპუ სულთანიშ, გუსტავ II ადოლფიშ, ჰანიბალიშ დო იულიუს კეისარიშ ხასჷლას, მუჭოთ უდიდაში ოურდუმე სტრატეგისტის დო ტაქტიკოსის, ნამუთ ნამდგარენ ბორჯის არსებენდჷნ.
— „სიამნებათ“ — უგამჷ ალექსანდრექ — „ჩქიმი აწმარენჯეფი მაფეფი ქიჸუაფუნა-და“.
ელისაბედ I (ვარდა ელიზაბეთ I, ინგლ. Elizabeth I) კინე აზაპი დიაფალი (ინგლ. Virgin Queen) (დ. 7 ეკენია 1533 — ღ. 24 მელახი 1603) — ინგლისიშ დო ირლანდიაშ დიაფალი ტიუდორეფიშ დინასტიაშე. მოღალენდჷ 1559-1603 წანეფს. ქორწინებას ვაჸოფაშ გეშა მეტჯოხოთ აზაპი-დიაფალი გიოდვეს. თიშა თაშნეშე უჯოხოდეს „გლორიანა“ (ინგლ. Gloriana) დო „ალალ დიაფალ ბესი“ (ინგლ. Good Queen Bess).
ელისაბედიშ უსქუალე ღურაშ უკული ტიუდორეფიშ დინასტიაქ მეჭყორდჷ.
ზოხო ისტორიკოსი ელისაბედიშ მართუალაშ წანეფშა უჯოხო „ინგლისიშ ორქოშ ხანა“, მუთ თარო მერსხილი რე კულტურაშ გოპეულუა (შექსპირი, მარლოუ, ბეკონი დო შხვ.) დო მოსოფელიშ არენას ინგლისიშ როლიშ ძინაწკჷმა (უგურჯგინუ არმადაშ მოჯალაგუა, დრეიკი, რეილი, ოსტ-ინდოეთიშ კამპანია)
ჯავაჰარლალ ნერუ (ჰინ. जवाहरलाल नेहरू; დ.14 გერგობათუთა, 1889, ალაჰაბადი — ღ. 27 მესი, 1964, დელი) — პანდიტი (მენცარ-მარწაფალი), ინდოეთიშ ზოხორინალაშ ყარაფიშ ართ-ართი უშანულამაში ლიდერი, ინდოეთიშ ერუანული კონგრესიშ მადუდე, ინდოეთიშ მაართა პრემიერ-მინისტრი, 1947 წანაშ 15 მარაშინათუთაშე 1964 წანაშ 27 მესიშა.
თომა აკვინარი (დ. დოხოლ. 1225, როკასეკა — ღ. 7 მელახი, 1274, ფოსანოვა, იტალია) —  მაღალი შქა ოშწანურეფიშ არძაშე გოლინამი ფილოსოფოსი დო ღორონთმორაგადე. დომინიკარეფიშ ორდენიშ მაკათური. პარიზიშ უნივერსიტეტიშ პროფესორი, თომიზმიშ გჷმაჭყაფალი, ნამუთ ამდღარშახ კათოლიციზმიშ ცენტრალურ ფილოსოფიურ მონძღვარობათ იკოროცხუ. თომა აკვინარიშ თარ დჷნაინალო იკოროცხუ კონწარი მენცარული - არისტოტელეშური - მეთოდიშ ქირსიანულ ჭეშმარიტებეფიშ დოდასურაფაშ ნინალას გიორინუ. აქვინარიშ მონძღვარობაშ ქუაკუნთხუთ შილებე იკოროცხას რწუმაშ დო გონებაშ ჰარმონიული წოროახვალამა. თიში არძაშე ჩინებული ნახანდეფი რე: „თეოლოგიაშ ჯამი“ (Summa theologiae), „ჯამი წარმართეფიშ სააწმარენჯოთ“ (Summa contra gentiles) დო „ჭეშმარიტებაშ გეშა“ (Questiones disputatae de veritate).
არზუანობა — კოგნიტური პროცესი, ნამუთ წჷმარინუანს ახალ სიტუაციას ადამიერიშ ორიენტაციაშ, პრობლემაშ, ეშაჩინებაშ გინოჭკირუაშ უნარს. ბარტლეტიშ მეჯინათ, არზუანობაბა ოხუ თიჯგურა პროცესეფს, ნამუთ უშქაშეთ აღქმაშ გალეშე მოურსჷნ. თინწკჷმა, მუჟამსჷთ თოლოძირე ინფორმაცია ხარვეზიანი დო ვაედომუშამი რენ, დუდს ირჩქინანს არზუანობა, ნამუთ თე ხარვეზეფიშ გიშათინუას ონინალჷ.
არზუანობაშ ართ-ართი შანულამი მახასიათაფალი რე გაგებაშ კორნობა, ნამუთ გოპიჯაფილი რე ნამდგაინ ეშაჩინებაწკჷმა მერსხილი გოურკვეულობაშ აკაკუნთარაფაშ დინოხოლეიანი კორნებეფით. პრობლემური სიტუაციაშ გჷნოჭკირუაწკჷმა ართო არზუანობაშ პროცესი ხოლო ითებუ. თინა წჷმარინუანს ღანკმედვალირ, ირნერ პროცესის. თეთ თინა ოცნებეფშე გინორთელიე.
კონფუციანობა (ჩინური - 儒學, 儒学, [Rúxué] ჟუსიუე) — ჩინარი ფილოსოფოსიშ კონფუციშ (კონფუციქ შილებე ითანგას მუჭო: „მაგურაფალი კუნი“, დ.551-ღ.478) გოჭყაფილი ეთიკურ-ფილოსოფური სისტემა. თინა რე მორალიშ, სოციალური ნწყუალაშ, პოლიტიკაშ, ჩინური ფილოსოფიაშ დო რელიგიაშ კომპლექსური სისტემა. თის მუსხირენ ბჟაეიოლ ქიანას უღჷ ხუჯიშ მეჩამა სახენწჷფოშ ხუჯიშე, მუშ გეშა შილებე სახენწჷფო რელიგიათ ქიმიბრჩქინათჷნ.
კონფუციანობაშ გოფაჩუაშ თარი ქიანეფი რე: ჩინეთი, ტაივანი, კორეა, იაპონია, ვიეტნამი დო ქიანეფი სოდე დიდი რე ჩინური დიასპორა, სამანგათ სინგაპური. კონფუციანობას დოხოლაფირო 1.5 მილიარდი გემაჸვენჯი ჸუნს.[1]
კონფუციანობაშ მეჯინათ, ადამიერს შეულებჷ გოუჯგუშაფა (გოფალუა) მუში ნძალეფიშ მობილიზაფათ, გჷშაკერძაფილო გაჩამუ გური მუშ დუდშა მუშით მეჯინას დო მუშით საქვარუას, დორხველი დუდიშე კოჩიშიქ იმუშუას მუშით გოფალუაშენ დო მუშით გაკეთას მუშ პერსონან. თიში თარი არზი რე, სათინოებაშ დო მორალიშ დოგაფილაფაშა მოჸონაფა. თინა მოუნჭირინუანს გემაჸვენჯეფს ქიშილებე ვარია თქუან რინაშა ხოლო თეს მორალური საღირალეფი ქოთხულენს-და.[2]
ჯარალუა იგივე ადამიერეფიშ ჯარალუა — ართიანწკჷმა შხვადოშხვა ურთიართობათ ვარდა ვირტუალური ტერიტორიათ მერცხუაფილი ადამიერეფიშ ჯარალუა. ათეჯგჷა ჯარალუეფს ახასიათენს სოციალური ურთიართობეფი ინდივიდეფ შქას, ნამუეფსჷთ გიშნაგორა კულტურა აკმაართიანენს. სოციალურ მენცარობეფს, დიდი ჯარალუა გუმორჩქინდჷ სტრატიფიცირაადთ დო/ვარდა გიმეიან ბუნეფიშ დომინირაფონი მოდელეფით.
დემოკრატია (ბერძენ. δήμος „დემოს“ — კათა; κράτος „კრატოს“ — კანონი, ნძალა) — სახენწჷფო მართუალაშ ფორმა, მუჟამსჷთ ედომუშამი ხემაბჭუაფა უშქაშეთ კათას ვარ-და თინეფიშ წჷმმარინაფალეფს ორხველჷ. დემოკრატიაშ თარი მოთხირეფი რე – გიშაგორუალა დო კუნტახანალა. თეშ მოხ, ჩინება დემოკრატია იკათუანს ნთელ რანწკი ნებეფს დო დუდიშულას, ნამუსჷთ ორთა მითმეჩანს ირ ადამიერს უგშუგორუო თიში რასული, ეთნიკური, კონფესიური, რელიგიური, სოციალური, იდეოლოგიური დო შხვა დორხველობაში.
სოციალიზმი — იდეოლოგია, ნამუთ ითოლიშწორენს სოციალური წორწოობაშ პრინციპეფშა გერსხილ ჯარალუაშ აკოგაფას; თაშნეშე ჯარალობური სისტემა, ნამუთ თეჯგურა პრინციპეფს გეპონუ; პოლიტიკური მიმალუობა; ჯარალობურ-ეკონომიკური ფორმაცია, ნამუშ წარმებაშ საშუალებეფი ჯარალობურ დორხველუას რე.
სოციალიზმი ქადაგენს ადამიერიშით შხვა ადამიერიშ ექსპლუატაციაშ არძა ფორმაშ ლიკვიდაციას. სოციალისტურ ჯარალუას მეჭირინაფილი რე რსული ოკათე მართუალა, სოციალური წორწოობა, მაქსიმალურო მინიმუმშახ რე დოჸონაფილი ეკონომიკური დიფერენციაცია; გარანტირაფილი რე ადამიერიშ ნებეფი დო დუდიშულა.
ფარა — ფარა მეკონ-მოკონრთაფაშ საშუალება. თინა წარმებაშ, ედომუშამი დო ცანდი ვაჭარობაშ მემარსხუაფალი კონკრეტული ოხვარებელი ღირება რე. კლასიკური პოლიტეკონომიკური აჩამათ ფარა დო ვალუტა სინონიმეფი რე. ფარა მეკონ-მოკონიშ ეკვივალენტი რე, ფასებური კატეგორია რე.
ტერმინი „ფარა“ ეტიმოლოგიურო, ანუ ზიტყვაშ წჷმოქიმინუაშ ასპექტით, მერსხილი რე ბიზანტიურ ფოლიშწკჷმა – ლინჯიშ ომონეტე ართულწკჷმა. ფართე შანულობა კონკრეტულ ჯოხოქ მოგვიანაფათ მიღჷ.
ფარაშ ხასიათი თიშე თხულენს მაქსიმალურ ტრანსპორტაბელურობას დო სტაბილურობას, ნამუთ ომანგჷ თიშ მაღალ ოხვარებელ ღირებას დო ოშა-გოშობას. მეტალეფი – ორქო დო ვარჩხილი თე ტიპიშ რე. ანღაღებული ლითონეფიშ კატეგორიაშ გჷმოქიმინუა თე დო თი ეკონომიკური კომპლექსიშ სოციალურ–ეკონომიკური პროგრესიშ შედეგი რე. ვარჩხილი დო ორქო ვა მაწარმააფალი ოხვარებელი ღირება რე, დუდმაართაშე თინეფს ვართ ამუშენდეს. კომერციულ ოხვილურობაქ, ფერაია მეტალურგიაშ თე დარგეფშო მინიმალური სოციალური კადრეფიშ გიშართუალაშ შილებუამობაქ, კონკრეტული უღანჯუ ნიფთიარობეფიშ ასოციაციაქ უღურობაშ აქტუალურ იდეაწკჷმა გაჭყჷ თინეფიშ სპეციფიკური ღირებამი აჩამა. თეიშახ ომეკონ-მოკონე ეკვივალენტიშ როლს უციო ხვარებაშ ღირებას არსულენდჷ – ორინჯი, ოწარმე ვარდა ობურჯაფე ანჯარი, ბოწოწობა დო შხვ.
ნეოლითის ეპოქაშ მაწარმაფალი სოციალური ელემენტი, გარკვიულწილო, უნივერსალი რე – თინა ართბორჯული დიხამოსაქვარე რე, მეჩხოლარეთ, მოხელე; ახორციელენს პრიმიტიულ ოკანონმადვალე, ემაჸონაფალ, სასამარათლრ ხეშულობას. გეჸვენჯი სოციალური ისტორია თე ფუნქციეფიშ ეტაპობური აბსტრაჰირაფა – გიშართუალა რე. ორდოშიანი მეტალეფიშ ხანას — გიმიქიმინჷ ეკონომიკურ – გეოგრაფიული სისტემეფქ მიკრორეგიონალური სპეციალიზაციათ; შხვა ზიტყვეფით, აბანი უღუ მეკონ-მოკონრთაფაშ გოჭყაფა – გენეზისის. მაწარმეშ ოწარმე პროცესშე მუკოხარცქუა ვარდჷ ოკორინე. აკანეფოშქაშე ეკონომიკური მალობეფიშ რეალიზაციაშო აკიქიმინჷ სპეციალურ სოციალურ ფაქ – თენეფი ვაჭარეფი რენა. თე კატეგორიაშ დო ომეკონ-მოკონე ეკვივალენტიშ გენეზისი სინქრონული პროცესი რე.
ომეკონ-მოკონე ეკვივალენტიშ ორდოშიანი სტადიაშ მინუშეფი ქორთულ სინანდულეს თეჯგურა რე: 1) ორინჯი; თენა ჯგირო ჩქჷ თეჸურეშე, ნამჷ-და ტერმინი „ხვასტაგი“ შანენდჷ ფარასჷთ დო ქალამ ორინჯი. 2) კოლხური ბრინჯაოშ კვაღეფი (ჯვ. წ. II ვითოშწანურაშ დალია). თინეფი აფხვადჷნა ანჯაშ სახეთ, თე ფაქტი სარკოთ ჯგირი შანობური რე, თ. ჯ. ომეკონ-მოკონე ეკვივალენტიშ ფუნქციას კონკრეტულ ეტაპის ლინჯიშ ომეკონ-მოკონე ოზირურს არსულენს. გოთოლიშწორაფილი რე  ეკვივალენტიშ რთაფაშ ბიწორა, ლინჯიშ ფაქტურაშე კეთებული ოხვარებელი ღირებეფიშ ხვალე ართი ნორთი რე ფარა – კვაღეფი; კანკალეშა, ალბეთ, მარწკინდეფჷთ დო თ. უ. 3) საწმისი, ანუ შხურიშ ტყები მონტყორიშამო. ვალუტათ გჷნორთელი კონკრეტული ფორმა უკვე ორქოშ საწმისი რე – კოლხეფიშ დიდებაშ სიმბოლო. ლინჯიშ ჟირფა კვაღა, დო საწმისი მიკენური ომეკონ-მოკონე ეკვივალენტი რე, ნამუთ ძალამ სიმპტომატური მომენტი რე.
ოვალუტე ფენომენიშ გენეზისი ომეკონ-მოკონე ეკვივალენტიშ ტონაჟის სერიოზულო ურკენს, ირფელი სარკოთ მახუჯაფალი რდჷ. საცალო ვაჭარობაშ ელაზჷმაფათ უგუვითარობაქ — ანდაღებული მონტყორიშ ძინაშ კატეგორიას მიაჩჷ დუდმაართა ეტაპის უმოსობა. პროგრესის კონკრეტული კუნთხუთ მონეტაშ, ანუ ჭკირილი ფარაშ, ომონეტე საქმეშ გენეზისშახ მებჸუნა. ელინური კოკი ეგინა დო მორჩილაზიური ქიანა ლიდია ომონეტე საქმეშ პიონერეფო რე მერჩქინელი. თე რევოლუციას — აბანი უღუდჷ ჯვ. წ. VII ო–ს. ომონეტე ფაქტურა დიო, თარო, ვარჩხილი რე. თექ მუში ბაძაძეფი გარჩქინჷ. კონკრეტული მეტალი ირო ოვალუტე ოზირუეშ უმენტაში ნორთი რე. წარმებაშ ევოლუციაშ ელაზჷმაფათ დაბალ ეშალს — ორქოშ ელაზჷმაფათ მაღალი კურსი ჯარალობური პროდუქტიშ გინორთუალაშ სფეროს რანწკ სირთულას გჷმიჭანუანდჷ. ედომუშამი დიალექტიკური სურათი — თეჯგურა რე: 1) ვარჩხილიშ მონომეტალიზმი; 2) ბიმეტალიზმი; 3) ოოქოშ მონომეტალიზმი.
ბერძენული ნინა (Ελληνικά, IPA [e̞ˌliniˈka] — „ჰელენური“) — ბერძენეფიშ დო კვიპროსალეფიშ ოდაბადური ნინა, ორხველჷ ინდოევროპული ფანიაშ ბერძენულ ბუნას და დოკუმენტური ჸოფაშ 3.500 წანას იკოროცხჷნს. ჯინჯიერო გოფაჩილიე ბალკანეთიშ ჩქონს, ელჷ-მოლჷშ კოკეფს დო თაშნეშე ნორთობურო ბულგარეთის, ალბანეთის დო თურქეთის.
ოფიციალური ნინა: 
გოფაჩუაშ არეალი:
ფრაზეფი დო ზიტყვეფი
რიცხუეფი
გრამატიკა (ბერძენ. Γραμματική) — ნინაშმენცარობაშ ნორთი, ნამუთ ნამდგარდია მოჩამილი ორთაშობური ნინაშ ეგაფილობას გურაფულენც. მუჭოთ წესინ, თინა ფორუნც თენა თუ თი ნინაშ მორფოლოგიას დო სინტაქსის, ნამუეფსჷთ შილებე გიართას ფონეტიკა, ფონოლოგია, სემანტიკა დო პრაგმატიკაქ. ირი ნინას მუში დორხველი გრამატიკა გარჩქჷ.
ლიტერატურა (ლათ."littera" - ანბანიშ ასო) - ფართე შანულობათ ჯარალუობურო ძივთუანი ნაჭარა დო ნაბეშტა პროდუქცია. ინწრო გაგებათ - ხანტილური ლიტერატურა, ხელუანობაშ ართ-ართი დარგი, ნამუთ გჷმოსახუაშ მეშქაშალათ ირინუანს ზიტყვას, რაგადის, ნინას. ანტიკური ფარანს თის ხვალე ჟიპიჯზიტყვიერობაშ ფორმა უღუდჷ, უკული მოხვადჷ ანაწარმებეფიშ დინოჭარუაქ. ბორჯეფიშ განწხანს ლიტერატურაქ აკიძინჷ კერძო ხასიათი დო გინირთჷ ჯარალუობური ჸოფაშ, ადამიერული ურთიართობეფიშ დო ემოციეფიშ გჷმოხანტუაშ დო კვლიაშ მეშქაშალათ. 
აშხვანერენა ლიტერატურული ხელობუაშ ჟირი ბუნას: პოეზიას დო პროზას. პოეზია რე ემოციეფიშ გჷნოჩამა ზიტყვაშ მუსიკათ, ნამუთ მეტრიკაშ გარკვიული წესეფს დოჸუნს, ოდო პროზა რჩქვანელობური მუნათხობელა რე ლერსეფით გონწყუალაშ უმუშო. პროზა უმოსო ომანგჷ ირდღალურ ოჩიებელი ნინას, ვინდარო პოეზია. ანტიკური ლიტერატურული ნაწარმებეფი ლერსო რდჷ აკოქიმინელი, პროზა უმოსი გვიანიშ ეტაპი რე. ხვალე მა-18-19 ოშწანურეფს მოხვადჷ თინეფიშ გოართმანგაფაქ შანულობაშ მეჯინათ. 
პროზაულ ნაწარმებეფს ორხველჷ:
რომანი,ნოველა,თხობელუა ,დრამა,პიესა, 
ესეი, პუბლიცისტური ნარკვვია,ეპისტოლე დო მემუარეფი
პოეტურ ნაწარმებეფს ორხველჷ:
ლიტერატურული ნაწარმებეფიშ გჷშაკერძაფილ სახეობას წჷმარინუანს კუნტა გჷმოთქუალეფი, ნამუეფით გჷმოხანტჷნა ადამიერეფიშ ნოსჷმჷნს რინაშ შხვადოშხვა ღირაფილობეფიშ გეშა:
ლიტერატურაშრჩქინჯალა, ნამუთ გურაფულუნეც ლიტერატურაშ ისტორიას დო ფორმეფს, იჩინენს თიშ გოვითარაფაშ სტილეფს დო პერიოდეფს:
გოთანჯაფაშ ალაფათ, ლიტერატურული ნაწარმებეფს ორხველჷ მუჭოთ „ვეფხისტყაოსანი“ დო „დავითიანინ“, თეში ბიბლია, "ქართლის ცხოვრება" (მარგალურო - ქართლიშ რინა), დო საქორთუოშ კონსტიტუცია. უმოსი ხშირას ტერმინი ‘ლიტერატურა’ არჩქილენა მუჭოთ ბელეტრისტიკა ანუ ზიტყვაკაზმული ჭარილაფაშ (თხობელუეფი, რომანეფი) ნაწარმებეფიშ ართიანალა. 
ლიტერატურული ნაწარმებეფი დინორეშ მეჯინათ შილებე რდას:
ლიტერატურული ფიგურეფი:
ერუანული ლიტერატურეფი:
ორთა (ლათ. natura, ბერძ. φύσις) — მატერიალური ოქიანუ, მოსოფელი, ნთელი მატერია დო ენერგია მუში დაჭყაფური ფორმას, მენცარული დოგურაფაშ თარი მეკონი. ტერმინი შხირას გჷმირინუაფუ ადამიერიშ ჸოფაშ ორთაშობური ელმოლიშ შანულობათ (ირფელი, ნამუთ ჩქინი მუკი-მუკი მომძჷნან, ადამიერიშ ხეთ ნაკეთებუშ მოხ).
ორთაშს ლათინური ეკვივალენტი natura შანულობათ უმოჯგირუანს "დაბადებას", თინწკჷმა მუჯამსჷთ ბერძენული φύσις (ფიზის) მითმიარსხუ "ძინას". ორთაშ სპექტრი იკათუანს ირფელს უნივერსალურშე სუბატომურშახ. თიშა მიშმურს ირნერი ჩხოლარული, ჩანარული დო მინერალური; არძა ნატურალური რესურსი დო მოლინა (ქარბორია, ტყვაცი დო გურგინი, დიხაშნწალუა დო თიჯგ.). ორთა თაშნეშე იკათუანს ჩხოლარულ ჸოფუეფიშ რჯებასჷთ დო შურუდგუმუ მეკონეფწკჷმა მერსხილლ პროცესეფსთ - დო მუ სახეთ ითირუ თე მეკონეფი.
მოლინეფი დო ფენომენი დიხაუჩაშ დო თიში ატმოსფეროშ გალე ასტრონომიაშ ნატურალური მენცარობაშ დოგურაფაშ მეკონი რე.
თელარა, ორგანიზმეფიშ მახასიათაფალეფი დო თინეფიშ რჯება, დო მუჭო რჩქინდუ თე დო თი ჯიში ვარდა ჸოფუ, ურთიართობა თინეფს შქას დო ელმოლი, ნამუსჷთ თინეფი არსებენა, ბიოლოგიაშ ნატურალური მენცარობაშ დოგურაფაშ მეკონი რე. ბიოლოგიაშ ჸა, ნამუთ ელმოლწკჷმა ორგანიზმეფიშ ურთიართქიმინჯალას გურაფულენსჷნ, ეკოლოგია ჯოხო.
ქიმიური ელემენტეფიშ დო აკნასვარეფიშ სტრუქტურა, მახასიათაფალეფი, აკოდგინალუა დო რეაქციეფი, ნატურალური მენცარობა ქიმიაშ დოგურაფაშ მეკონი რე.
მატერიაშ დო ჭყანაშ ინტერაქცია დო რჯება რე ნატურალური მენცარობა ფიზიკაშ დოგურაფაშ მეკონი.
ირფელი, ნამუთ მერსხილი რე პლანეტა დიხაუჩაწკჷმან, გეოლოგიაშ დოგურაფაშ მეკონი რე.
ფილოსოფიას მეჯინას, ნამუშ მეჯინათ ატომეფიშ, ჩხოლარეფიშ, გრავიტაციაშ, მურიცხეფიშ, ბორიეფიშ, მიკრობეფიშ დო თ.უ. მატერიალური ოქიანუ ფაქტობურო რსებენს ჩქინი დოკვირაფაშე ზოხორინელო — რეალიზმი ჯოხო; სააწმარენჯო მეჯინას - იდეალიზმი.
შხირას ართიანშე გიშმართჷნა "ორთაშობურს" დო "ხელუანურს", მარა მუჭომი მოხუჯური რე თინეფიშ ართიანშე გიშართუალა შხირი დებატეფიშ მეკონი რე. ართ-ართი მეჯინათ, ირფელ გონებურს გიშმართჷნა ნატურალური ოქიანუშე; მაჟირა მოარზაფათ ორთაშობურს გიშერთას ოკო ხვალე გონებურქ ვარჷნ, თაშნეშე ჰუმანური (ადამიერული) დო თინეფიშ ჟიგოლინაქ. ჟირხოლო შვანს ხურგი ნატურალურს დო ხელუანურს შქას რთული მიოთანჯალი რე (ქძ. გონება-რსხულიშ პრობლემა.) კანკალე ადამიერს მიოჩქჷ, ნამჷ-და პრობლემაშე დუდიშ ეჩილითაფა შილებე თიშ მეღებათ, ნამჷ-და ირფელი ორთაშობური რე, მარა თენა "ხელუანურიშ" კონცეფციაშ გოთანჯუას ვალექინენს. ირნერი შვანს, უგურკვიაფალობა ნატურალურს დო ხელუანური ნაქიმინაშ შქას რსებული ხურგის ჯვეშიშე ხელუანობაშ, ლიტერატურაშ დო ფილოსოფიაშ ადორიაშ წყუ ჸოფე.
ხოლო ართი თოლწონუათ ართიანშე გიშერთას ოკო ნატურალურ პროცესექ დო ხელუანურ პროცესეფქ. თე მეჯინათ, მუდგაინი პროცესი ვარდა ადამიერიშ ჟიგოლინათ ხვადუ ვარდა ვარ. სამანგ. ოთახი შილებე სინთეშ ეიორზამალშა გენჭირათ გეიორზასი, ვარდა კინე ოთახი შილებე ოსინთეშე მინულირი ბჟაშ სინთექ გასინთასჷნ. თე მეჯინათ, ხელუანობა კარაკანო ადამიერიშ ნებათ გოხორციალაფირი ქიმინჯალა რე.
ორთაშობურიშ დო ხელუანურიშ ართიანშე გიშართუალაშ პრობლემა ჯვეში ბერძენეფშოთ აქტუალური რდჷ. თეხანური ფილოსოფოსეფი, სამანგ. დევიდ ჰიუმი დო ჯონ სტიუარტ მილი შხირას აკრიტიკენა ირნერი ცადებას, თიშ გეშა, ნამჷ-და ინერი ცადებას მორალური შანულობაქ ქიმიაჩას თეჯგურა გოთანჯუასჷნ.
ჭარუ სტივენ ფრაიშ კომენტარით, ელმოლს ქიმკუობჯინით-და, ირნერი უსქვამელობა ჩქინ ელმოლს ადამიერიშ ხეთ რე აკოქიმინელი; თე არგუმენტი ხეს უნწყჷნს საარზოთ გოფაჩილ არზის თიშ გეშა, ნამჷ-და ორთა უგუთანჯუეთ სქვამი რე. თი ფაქტი, ნამჷ-და ორთაშ სისქვამე ადამიერიშ ხელუანობაშ ადორიაშ უდიდაში წყუ რდჷ ჯვეშიშე, ხოლო უმოსო აჭყანიერენს ორთაშ დო სისქვამეშ შქას ასოციაციას. თე არზის იზიარენს მიარე მენცარით; ფრანგ მათემატიკოს ჟულს ანრი პოანკარეს (1854-1912) ურაგადუ:
მოროხი (სიმბოლო:  ) — მაოთხა პლანეტა ბჟაშ სისტემას. მოროხის ჭითა პლანეტას უძახჷნა.
ცილეფი (ვარა პროტეინეფი) — მაღალმოლეკულური ორთაშობური ორგანული ნაკათეფი, ნამუეფით ამინომჟავეფშე რე აკოდგინელი. ცილეფი ციმუეფწკჷმა, ნოშკერწყარეფწკჷმა დო ნუკლეინიშ მჟავეფწკჷმა ართო შურდგჷმილი სქილედეფიშ აკმადგინალი უციო ქიმიური კომპონენტეფი რე დო მიარენერი ბიოლოგიური მეშანილობა უღუნა.
მემბრანას ლოკალიზაციაშ მეჯინათ ცილეფიშ ჟირ ბუნას გჷშმაგორუნა. თენეფი რე:
მემბრანაშ აკოდგინალუაშა მიშმაულარი ცილეფი ართიანშე ხვალე აბანდვალათ დო ეგაფილობათ ვარინ, ფუნქციათ ხოლო იშხვანერებუნა. გჷშმაგორუნა ტრანსპორტულ ცილეფს, რეცეპტორულ ცილეფს, ეფექტორულ ცილეფს დო შხვა.
ცილაშ სინთეზიშო გჷმირინუაფუ 20 ტიპიშ ამინომჟავა, ნამუეფით პეპტიდური ბუმათ მიარსხუაფუნა ართიანს. თითო კაკალია ცილს შილებე ვითოშობათ ამინომჟავა რდას წჷმორინაფილი. აშხვანერენა ძაკი დო რთული ცილეფს. ძაკი ცილეფი ხვალე ამინომაჟვეფიშე აკმიდგუმუნა. 
ძაკი ცილეფი რე- პროტეინეფი, ალბუმინეფი, ჯინჯიცილეფი, გლუტელინეფი, პროლამინეფი, პროტეინოიდეფი.
რთული ცილეფს ამინომჟავეფიშ მეტი შხვა ნკათეფითი რე ინორთილი.
რთული ცილეფი რე - პროტეიდეფი: ლიპოპროტეინეფი, პროტეოლიპიდეფი, ფოსფორპროტეინეფი, გლიკოპროტეინეფი, პროტეოგლიკანეფი.
ცილაშ მოლეკულეფი უჯრედიშ არძა ორგანოიდის კიდუნა. 
ჭუჭათონი ცილეფი უნარღელჸოფირენა ყარაფის.
ცილი ფერმენტეფი ონჭაფუანა ქიმიური რეაქციეფს.
ფიჟვი — შანულამი რესპირაციული ორგანო ეერით შურმაღელ ჩხოლარეფს, თაშნეშე კანკალე ჩხომეფს დო ფერწოშობურეფს. არძაშე პრიმიტიული თეალარ ორგანიზმეფი ფიჟვეფით რენა {lungfish} დო {pulmonate snails}. ძუძუშმაწუალეფს დო უმოს კომპლექსურ თელარ ორგანიზმეფს ჟირი ფიჟვი იდვალუაფუ კიდირიშ გოხოლუას გურიშ ჟირხოლოჸურე. თიშ თარი ფუნქცია რე ატმოსფეროშე ჟანგბადიშ მეჭირინაფა ზისხირიშ მიმოულაშ სისტემაშო დო თეჸურეშე ნოშქერორჟანგიშ გიშართუალა.
ჩხოლარეფი (ქორთ. ცხოველები) —  ჩხოლარული ორგანიზმეფი, შურდგჷმილ სქჷლედეფიშ ართ-ართი ჯინჯიერი ომაფე (მაჟირა ომაფე ჩანარეფი რე). ჩხოლარეფი ჰეტეროტროფული ორგანიზმეფი რე. უუკაჭულაში ნამთინე ბუნა (ევგლენა) ეთმიჯუმუაფუ მუჭოთ ჰეტეროტროფულო, თეშ ავტოტროფულო. ალმახანურ ფარანს ხე 1,5-იშე 2 მლნ-შახ ბუნაშ ჩხოლარი (მენცარეფიშ უზურით თე რიცხუ შილებე 10 მილიონს ოჭირინუანდასჷნ), თაშ ნამდა 1 მლნ-შე უმოსი კუჩხორსხუამეფი. შხვადოშხვა სისტემატიკოსი ჩხოლარეფს გოშხვანერელი მუდანობაშ ტიპეფო რთუნს. უმოსო ეჭოფილიე გეჸვენჯი ტიპეფი: უუკაჭულაშეფი (ნამთინე თე ტიპის 5 ტიპო რთჷნს), მუნაფეფი, ჭჷქოქამეფი, ბირტყა ღვენკეფი, ნემერტინეფი, კვარკვალია ღვენწკეფი, დუდქაცუამი ღვენწკეფი, რულეამი ღვენწკეფი, კუჩხორსხუამეფი, ფუთქურალეფი, ხუჯკუჩხამეფი, ლიბტანამეფი, კანქაცუამეფი, პოგონოფორეფი, ძაგვარღვანწკამეფი, გვერდოქორდამეფი დო ქორდამეფი. ჩხოლარეფს გურაფულენს ზოოლოგია დო ანდა სპეციალური ზოოლოგიური დისციპლინა: პროტისტოლოგია, ენტომოლოგია, იქთიოლოგია, ჰერპეტოლოგია, ორნითოლოგია, თერიოლოგია, მალაკოლოგია დო შხვა.
ჩხოლარეფს დიდი შანულობა უღუ ადამიერიშ რინას. თინეფს ირინუანა ოჭკომალო, აწმაკინალი ნძალათ, ორეწუალე ლადირონო დო შხვა. ნამთინე ჩხოლარს ფორა (გავალი), მოუღუ ოკათე მეურნეობაშ თენა დო ვარ თი დარგიშა. გჷშაკერძაფილო ოშინალი რე თინეფიშ როლი აკანიშ თი სახეთ ასქილიდაფაშო მუდგათ თინა ამდღარშო მუმაპალუაფუნან. თე შანულობა მახორობაშ დიდი ნორთის ვასვინჷ დო წორას თენა რე თარი ზეკი თი პრობლემეფიშ ნამუეფიშ ოწოხოლეთ გერე ჩხოლარეფიშ ოქიანუნ. მიარე ბუნა უდუზოგებუ მოჯილიკუაშ დო ორთაშობურ პროცესეფს ჩილათირ ჩარიაშ გეშა მისპუ ვარა მოსპუალაშ შარას გერე. თეჟამო ქიმინჯური ბიჯგეფი გჷნმიდგუმუ ჩხოლარეფიშ ბუნაშობური მუდანობაშ რეგულირაფაშო, თხილუაშო, მოშხუნებაშო (გჷშაშქუმალირიე კანონეფი, დორსხუაფილიე ტყაჩირეფი (ნაკრძალეფი), ეკვათილეფი, მიშაღალირიე „ჭითა წიგნი“ დო შხვა). მორო მოღალუეფიშ მეჯინათ ქიმუაჸუნითჷ-და, ქობძირუნთ ნამდა ჩხოლარული ოქიანუშ დეგრადაციაშ პროგრესირაფა გეომეტრიულ პროგრესირაფას ეხოლებუ. რე გოხვალამა, ნამდა ორთაშ გჷნოგვარაფაშ პროცესი ნამუთ თეშნერი არგამა რენ, წჷმარინუანს ევოლუციური გოვითარაფაშ ართ-ართი ეტაპის დო ოსქვებურო ბუნეფიშ დო ვარ ედომუშამო ეკოსისტემეფიშ ნქირაფა ვა რე შანი თიში ნამდა მოსპუალა ედომუშამო შურდგჷმილ ორთას ორცქინუნ. მორო სოიშახ თეშნერი უზურეფი თეორიაშ სახეს ვეჭოფუნჷნ (მორო შილებე დღას ვართ მოხვადასჷნ ), თეიშახ კოჩიშობა დიდ რისკიშა მეურს. თაშ ნამდა, თითო კაკალია ადამიერი ვალდვალირიე მუთხილუას დო მუკულუას შურდგჷმილი ორთასჷნ.
ჩხომეფი (Fish) — წყარიშ გაგაჩამი ჩხოლარეფი, ნამუეფსჷთ ვა უღუნა რსხულიშ იროიანი ტემპერატურა. ჩხომეფიშ ზჷმა-წონა გოშხვანერაფილიე: პანდაკიშ სიგჷრძა 7,5 მმ-ის ოჭირინუანს, ოდო ვერშაპიშობური ზვიგენიშ 15-20 მ-ას. ჩხომეფიშ უმენტაშობას ჩერიაშობური რსხული უღუ, ნამთინეს — ხასჷლეფშე (კამბალა) ვარა ოჭიშ-ქვარაჸურე (სკაროსი) ლაბარტყია, გვერშორო (სარღალა) ლაგირძია ვარა ლიშიშორო (ზუღაშ ლიშჩხომი) წჷმოჭიფარაფილი, ნამთინე ბურთიშობური (ექინიჩხომი) ვარა ხვიანდაგიშობურიე (ქაშაყეფიშმაფა). 
ჩხომეფიშ რსხული სიმეტრიულიე, კამბალაშ მოხ, ნამუსჷთ ჟირხოლო თოლი ცალ განშე უღუ. რსხული ფორილიე ქერენჭით. ექინჩხომიშ რსხული გოქუნილიე გჷნძე ქერცით, ზინთხიშობურეფიშ რსხულს 5 რანწკას რე ძვალამი ბართეფი. ლოქო დო შხვეფიშ რსხული ტაცალე რე. ჩხომეფიშ კანი დიდი მუდანობათ იკათუანს  ლორწიშ გჷშმართუმუ ართკურთხამი ჯარკვალეფს. ტომბა ზუღაშ ჩხომეფიშ უმენტაშობას ზუღაშ  მანათებელი ორგანოეფი უღუ. ჩხომეფიშ ფერი კანიშ შხვადოშხვანერ პიგმენტეფშა რე მიკობუნაფილი. მუჭოთ თაშინ, თინეფიშ ოჭიშიშ განი უმოსი რუმე რე, ვინდარო ქვარაშ. დო საართოთ დიდო მორგე ჩხომეფი რენა.
ჩხომეფიშ ძელამი სისტემა დასაბაღას დიფერენცირაფილი რე დო თიწკჷმა მერსხუაფილიე ნამთინე ჩხომეფიშ ელექტრული ორგანოეფი, ოდო უმენტაშობას - ძვალამ ზვიგენეფიშ უმენტაშობას დო ზინთხიშობურ ჩხომეფს უგუნწყუმუ ქორდა უღუნა. 
ჭკვერი ადამიერი (ლათ. Homo sapiens) იკოროცხუ პრიმატეფიშ გვარო, ჰომინიდეფიშ ბუნაშ, ადამიერიშ ნოგორიშ აკა წჷმმარინაფალო. ადამიერქ დიდი გაულა იღვენჷ დიხაუჩაშ ბიოსფეროშ აკოქიმინუას, გაჭყჷ დიხაუჩაშ მუში ნცხი — ანთროპოსფერო. ადამიერეფიშ ართობურალას ჯოხო პოპულაცია ვარდა კოჩიშობა. ინდივიდეფიშ ურთიართალა აკმოქიმინუნს ჯარალუას ვარდა სოციუმს. ინფორმაცია, ნამუთ ადამიერს მონძალაშ ემუშაფეფიშ შარათ გჷნმაჩამუ, ცირკულირენს ჯარალუას დო წჷმოქიმინუნს ნოოსფეროს. ჯარალუაშ არძა მატერიალური დო ინფორმაციული ხანდა წჷმოქიმინუნს კულტურას. ადამიერი, მუჭოთ თელი ორგანიზმეფიშ 90%, ირთუ ჟირ სქესო: კოჩი დო ოსური.
ასე დისკუსიაშ ოკითხი რე, ოხვილური რე დო ვარ ადამიერიშ გვარობაშა Homo sapiens ნეანდერტალარიშ დინოხუნაფა, დო ვარ გირთას ადამიერიშ ჟირ გიმენგვარობათ: Homo sapiens neandertalis დო Homo sapiens sapiens, შხვა ზიტყვეფით ქობთქუათჷნ, აკმადგინანა დო ვარ პალეანთროპეფი დო ადამიერეფი ალმახანური ფიზიკური სახეშ ართ გვარობას. თე პრობლემაშ გინოჭყვიდირიშ უკული შილებე იბვარაუდათ, შილებე დო ვარ თე ჟირი ჸაშე გამნარყიშ მეღება დო წჷმორინელი რე დო ვარ ალმახანური ადამიერეფიშ პოპულაციას ნეანდერტალარეფიშ გენი.
არძო ჩხოლარიშობურო, ადამიერიშ ორგანიზმი ხოლო მილიარდობათ აკაბურცხა კურთხუეფშე აკმოდირთუ. ართი კონკრეტული სახეშ კურთხუეფი ნორშვის აკმოქიმინუნს, ხოლო შხვადოშხვა ნორშვი — ორგანოეფს, სამანგათ, გურს დო ფიჟვეფს. ორგანოეფიშ კანკალე ბუნა სისტემეფო აკმიართიანუაფჷ, მუშენჷ-და ედომუშამი ფუნქციას ასრულენს. ადამიერიშ ორგანიზმის ბრუო თარი სისტემა რე.
დადგინალი სისტემა ძვალეფიშე დო ორსხუაფუეფიშე აკმოდირთუ, ნამუთ ორგანიზმიშ ლიბუ ნორთეფიშ გიობიჯალი რე დო ნამუსჷთ კუნთეფი მიარსხუაფუ. მაჸარაფალი სისტემა კუნთეფი რე, ნამუთ კიდურეფს დო რსხულიშ შხვა  ორგანოეფს აჸარენს.
ოჭკომალიშ მუმანელებერი სისტემა ოჭკომალს აკმოფაჩჷნს დო ანთხიერენს. თაჸურეშე ოჭკომალი ნიბთარობეფი ზისხირშა გჷნმურს. გჷმმართალი სისტემა ორგანიზმის ნოსქილედეფშე ადუდიშულენს. თინა ჭაჭეფს დო შარდიშ ბუშტიშე აკმოდირთუ.
ოშურიელე (ტრაქეა) დო ფიჟვეფი შურიშოღალარ სისტემას აკმადგინანს. თიშ საშვალებათ დინმიბშურუანთ ჟანგბადის, ნამუსჷთ ჩქინი ორგანიზმი ოჭკომალშე ენერგიაშ მიოღებელო გჷმირინუანს. ზისხირიშ მეულა-მოულაშ სისტემა გურს, ზისხირჯერღვეფს დო ზისხირს იკენს. ზისხირი ოჭკომალი ნიბთარობეფით დო ჟანგბადით ზირუნს ედომუშამ რსხულს დო ნოსქილედეფი გიმუღჷ.
ნერვული სისტემა დუდიშ, ოჭიშიშ ტვინიშ დო მიარემუდანობაშ ნერვეფშე აკმოდირთუ. თინა რსხულს მეღალეფიშ დო სიგნალეფიშ გჷნოჩამაშ საშვალება რე. ოსურიშ დო კოჩიშ რეპროდუქციალური სისტემეფი ადამიერიშ გამრავლებას ხეს უნწყუნს.
ბიოქიმია გურაფულენს, დო მუ აბანი უკებჷ ქიმიურ პროცესეფს თელ ორგანიზმის დო თინეფიშ ქიმიური კომპონენტეფიშ სტრუქტურაშ ფუნქციონირაფას. მუჭომით რე: ცილეფი, ლიპიდეფი, ნუკლეინიშ ბჟე, ნოშქერწყარი დო შხვა ბიომოლეკულეფი.
ბიომოლეკულეფიშ გჷრძე რანწკის. თინეფშე ბრელი რე კომპლექტი დო კაბეტი მოლეკულა (თინეფშა პოლიმერეფი უჯოხონა), ნამუეფჷთ წჷმორინაფილი რე მოგვენი გომაჟირაფონი ართულეფით (თინეფშა მონომერეფი უჯოხონა). ირ პოლიმერიშ კლასის უღჷ გინორთელი კომპონენტი სამანგ: ცილა რე პოლიმერი, ნამუშ კომპონენტეფი წჷმორინაფილი რე 20 ვარ-და უმოსი ამინობჟეთ.
კილიშკილშა რე ეჭარილი თოლიშ მეტაბოლიზმიშ დო ენდოკრინული სისტემაშ ბიოქიმია. ბიოქიმიაშ შხვა ასპექტი იკათუანს გენეტიკურ კოდის (დნბ, რნბ), ცილაშ თოლიშ მემბრანაშ ტრანსპორტის დო სიგნალიშ გჷნოჩამას.
ნოშქერწყარი აკმოდირთჷ მონომერეფიშე, ნამუეფსჷთ მონოსაქარიდი ჯოხო. კანკალე მონოსაქარიდი მიშმურს გლუკოზაშ (C6H12O6), ფრუქტოზაშ (C6H12O6) დო დეოქსირიბოზაშ აკოდგინალუაშა. მუჟანსჷთ ჟირი მონოსაქარიდი გჷნმიცადენს დეჰიდრატაციაშ სინთეზის, ჰიდროქსილიშ ბუნაშ ჟირი მონოსაქარიდიშე მეთმეჭყორდჷ ჟირი ატომი წყარბადი, ართი ატომი ჟანგბადი დო გჷთმიჭყაფუ წყარი.
რკინა — მენდელეევიშ პერიოდული სისტემაშ ართ-ართი ელემენტი. ატომური ნომერი - 26. 
შვე თაშნეშე სვიმონი — გვალაშ კართეფს მალას მაჸარე თირიშ მასა.
შვე სტიქიური, შხირას კატასტროფული მოლინა რე. თინა არძაშე უმაართათ, გვალეფწკჷმა რე მერსხილი. შვეშ გჷმულაშ არძაშე ხეონწყუე პიჯალა აკმიქიმინუ თუ: თირიშ ოფორუე გინაჩირთუ 20 სმ-ის, გვალაშ კართეფიშ გერთელობა იძანძჷ 15-შე 50 გრადუსშახ დო ტერიტორიას ვა რე ტყა. არძაშე ხეონწყუე ვითარება შვეშ გიმულაშო აკმიქიმინუ 300-400-ით გერთელ კართეფს დო თიწკჷმა, მუჟამსჷთ ართ დღაშ გოძვენას 10 სმ-შე უმოსი თირს გეგმოთჷნსჷნ. შვე გორკვიაფილ სისქაშ თირიშ ოფორუეშ გჷმოქიმინუაწკჷმა ხოლო რე მერსხილი, თეშ გეშა თარო შვეეფიშ ქიმინჯუა ზოთონჯიშ თუთეფს რე მოსალინე. პერიოდის, მუჟამსჷთ მოსალინე რე შვეეფიშ გოაქტიურაფან, შვეოშქურანჯი ვარდა სვიმონოშქურანჯი ჯოხო.
შვეოშქურანჯი პერიოდეფიშ გეოგრაფია დიდი მიარეფერუამობათ ვეგშიგორუაფუ. ოორუე გვერდოსფეროს სუბტროპიკული დო ზჷმიერი ორტყაფუშ გვალეფს თე პერიოდი ღურთუთაშე მესშახ იგჷნძორებუ. მელახშახ გუმულირი შვეეფი მორჩილი დო მერკეთ ოშქურანჯი რე.
გვალეფი შვეოშქურანჯობაშ მეჯინათ, ზუღაშ დონეშე სიმაღალაშ მეჯინათ, პიჯობურო ირთუ მუსხირენ ბიჯგო:
1. დიდი შვეოშქურანჯობაშ ზონა - ზღ. დონეშე 3000-4000 მ. თაქ შვეეფი წანმოწანას მუსხირენშა გუნმუურს.
2. მაღალი შვეოშქურანჯობაშ ზონა - ზღ. დონეშე 2000-3000 მ. შვეეფი ირწანურო გჷნმულა.
3. ოშქაშე შვეოშქურანჯობაშ ზონა - ზღ. დონეშე 1500-2000 მ. შვეეფი დახე ირწანურო გჷნმულა.
4. უშანულამო შვეოშქურანჯობაშ ზონა - ზღ. დონეშე 1000-1500 მ. შვეეფი ძალამ მერკეთ გჷნმულა.
ტაროსი — მეტეოროლოგიურ ელემენტეფიშ ართობურობა ბორჯიშ გორკვიაფილ მომენტის თუ შქაფონს. ტაროსი უჯოხონა ატმოსფეროშ გიმენ ფეეფიშ მდგომარეობას მოჩამილ აკანს ბორჯიშ ელაზჷმაფათ ხანკუნტა შქაფონს.
ტაროსიშ თარი მახასიათაფალი რე ტემპერატურა, სილამე დო ატმოსფერული წნევა. თე სუმ თარი ელემენტი წჷმოქიმინუნს ბორიას, მუნაფეფს დო ნოლექის.
ტაროსშა გოლინას იღვენუანა ციკლონეფი დო ანტიციკლონეფი.
ჩაი (ჩინ. 茶 «ჩა» IPA /tʂʰɑ˧˥/, იაპ. 茶 «ჩა» IPA /tɕä/) — ოშუმალი, ნამუთ იზადუაფუ ჩაიშ ფურცელეფიშ ვარდა ბართვიშ დოჸონაფათ. უმოსი ფართე გაგებათ — ირნერი ფურცელამი დო ქვერხამი დოონაფილი ოშუმალი. თაშნეშე ჩაი უჯოხონა გჷშაკერზაფილი წესით ზადილი ჩაიშ ფურცელშა, ნამუთ თე ოშუმალშო ვარე გჷმორინაფონი.
2003 წანაშო ჩაიშ წარმაფა მოსოფელიშ მასშტაბით აკმადგინანდჷ 3,21 მილიონ ტონას.<[1] 2010 წანას წარმაფაქ მიძინჷ 4,52 მილიონ ტონაშა.[1] უდიდაში მაწარმაფალეფი რენა - ჩინეთი, ინდოეთი, შრი-ლანკა დო თურქეთი.
ჩაი ბჟათი
ჭირქა ჩაი
წვანე ჩაი
ჩაიშ ტრადიცია მაროკოს
ელექტრული დენი — დომუხტილი წულუკეფიშ მეწურაფილი ყარაფი, სამანგათ ელექტრული ვეშ გოლინათ. კონტექსტიშ მეჯინათ თინა შილებე თაშნეშე შანენდას დენიშ ნძალას.[1] დენიშ გინმაღალარი წულუკეფი შილებე ორდან ელექტრონეფი (გჷმატარეფს), იონეფი (ელექტროლიტეფს), თინეფშე ჟირხოლო (პლაზმას) ვარდა ელექტრონეფი დო თ.ჯ. რხვილეფი (გვერდოგჷმატარეეფს).[2]
ანჯარი, აკოანჯარაფილ ლჷმას მოწინააღმდეგეშ შურდგჷმილილი ძალაშ, ტექნიკაშ დო ნოგაფუეფიშ ონადგურებელი მონწყილობეფიშ დო მეშქაშალეფიშ ედომუშამი ჯოხოდვალა.
ანჯარიშ გოვითარაფა წარმებაშ წესიშა, გჷშაკერძაფილო საწარმო ძალეფიშ გოვითარაფაშ დონეშა რე მერსხილი. ანჯარიშ ახალ სახეობეფიშ გოჭყაფა იჭანუანს შანულამ, კანკალეშა, ჯინჯიერ თირაფეფს ლჷმაშ ხერხეფს დო ფორმეფს, თაშნეშე ჯარიშ ორგანიზაციას. ანჯარი ივითარებუ ოურდუმე ხელუანობაშ ჟინჯირათ. 
ანჯარქ გორჩქინდჷ კოჩიშობას გოვითარაფაშ ორდოულ სტადიას, მუჭოთ ჯინუაშ დო დუდიშ ოთხილარი მეშქაშალა. მაართა ანჯარს - კეტის ვარა ტურკის, თინეფიშ სახეშხვაობეფს ბუმერანგის, თაშნეშიშე პიჯამ ჯაშ ბორზალს (შუბის), შურდულიმს დო ბოლას (ქამანდიშ სახეშხვაობა) პალეოლითიშ ფარანს ირინუანდეს. 
ნაწახნაკა, სკულპტურა (ლათ. sculptura,  sculpo — გიშაჭკირუა, ბთოლუნქ) — სახუაფონი ხელუანობაშ პლასტიკა — ამნახანტი, ნამუშ აკოქიმინუას უღჷ ონტირონი ფორმა დო ირსულებჷ ბეკერე ვარ-და პლასტიკურ მასალეფშე.
სკულპტურეფიშ თარი ჟანრი რე — პორტრეტი, ისტორიული, ოჸოფარინე, სიმბოლური, ალეგორიული ამნახანტი, ჩხოლარეფიშ ნახანტი. სკულპტურეფიშ ხანტურული  ამნახანტი რე ონტირონი ფორმაშ გოჭყაფა, პლასტიკური მოდელირაფა (წახნაკუა), სილუეტიშ გოჭყაფა, ფაქტურა, კანკალე შვანს ფერით.
გიშმაგორჷნა მორგვალე სკულპტურას (სტატუა, ბუნეფი, სტატუეტი, ბიუსტი, შილებე შხვადოშხვა განშე გოჯინა) დო რელიეფურს (მუჟანსჷთ ამნახანტი გედგჷ ბირტყას). მონუმენტური სკულპტურა, ძეგლეფი, მონუმენტეფი ურთიართობას რე არქიტექტურულ კუნთხუწკჷმა.
სკულპტურეფიშ აკოდგონალუა შილებე ორდას მეტალი, ქუა, დიხაჭაბუ, ჯა, თაბაშირი დო შხვა. თიში დამუშებაშ მეთოდეფი რე წახნაკუა, ძერწუა, ეშაცხაბარუა, გიშაკვათუა, გიშათოლუა დო შხვა.
კრიკეტი[1] (ინგლ. cricket) — სპორტიშ ბუნური ვაკონტაქტური გვარობა, ნამუთ მიშმურს თი ლაჸაფეფიშ ფანიაშა, ნამუსჷთ გჷმირინუაფუ ბიტი დო ბურთი. კრიკეტიქ გიჭყჷ XVI ოშწანურას ინგლისიშ ობჟათეშე. XVIII ოშწანურაშ ბოლოს, ლაჸაფიქ ართ-ართ ერუანული სპორტიშ გვარობათ გჷნირთჷ. ბრიტანეთიშ იმპერიაშ ექსპანსიაშ ჭყოლოფუათ თე ლაჸაფიქ ედომუშამ მოსოფელს გიფაჩჷ. მაართა სატესტო მატჩიქ იმანჯჷ ნაკორობა ბუნეფს შქას XIX ოშწანურაშ ოშქაშე წანეფს. კრიკეტიშ მატჩი წჷმარინუანს ჟირ ბუნაშ არკინაფას, ნამუსჷთ ირ ბუნა წჷმორინაფილი რე ვითაართი სპორტსმენით. ლაჸაფი იმანჯებუ დოლოამ ვეს, ნამუსჷთ ელიფსიშ ფორმა უღუ. ოლაჸაფე ვეშ ცენტრის იდვალუაფუ თინკუნთხუამი დიხაშ მორჩილი მოედანი — პიტჩი. პიტჩიშ სიგჷრძა აკმადგინანს 22 იარდის ვარდა 20 მეტრაშე ონდეთ უმოსის, სიგანა — 10 ფუტი ვარდა 3 მეტრი. პიტჩიშ ართიანიშ აწმარენჯი განობას იდვალუაფუ ჯაშ კარეფი. პიტჩიშ ბოლოეფს ოლაჸაფე ზონეფი თიშ თარი ოფირჩაშე გიშართილი რე სპეციალური ღოხეფით, კრიზამეფით.
ჯვეში საბერძნეთი, ელადა (ბერძენ. Hellas), ჯვეში ბერძენული სახენწჷფოეფიშ საართო ჯოხოდვალა. იკათუანდჷ ბალკანეთიშ ჩქონიშ ობჟaთეს, ეგეოსიშ ზუღაშ კოკეფს, თრაკიაშ წყარპიჯის, მორჩილ აზიაშ ბჟადალი წყარპიჯი ღოზის დო ბერძენული კოლონიზაციაშ პერიოდის (ჯვ. წ. VIII-V ოო.) დორსხუაფილი კოლონიეფიშ ობჟათე იტალიაშ, ბჟაეიოლ სიცილიაშ, ობჟათე საფრანგეთიშ ტერიტორიეფს, აფრიაშ ორუე წყარპიჯის (კირენაიკა), უჩა ზუღაშ დო აზოვიშ ზუღაშ საროტეფს დო წყარპიჯეფს.
მიოწურუანს პერიოდის ბერძენულ ისტორიას კლასიკურ ანტიკურ ხანას, ნამუთ იგჷნძორებუდჷ დოხოლ. ჯვ. წ. 750-შე (არქაული პერიოდი) ჯვ. წ. 146 წანაშახ (რომიშით დოჸუნალაშახ). თე პერიოდი კულტურაშ ქუაკუნთხუთ რე მერჩქინელი, ნამუქჷთ ოსხირი გუჭყჷ ბჟადალიშ ცივილიზაციას. ბერძენულ კულტურას ნძალიერი გოლინა უღუდჷ რომიშ იმპერიაშა, ნამუქჷთ თე კულტურაშ ვერსია ევროპაშ მიარე შხვა ნორთის გოფაჩჷ.
ჯვეში ბერძენეფიშ ცივილიზაცია უშანულამაში რდჷ ნინაშ, პოლიტიკაშ, გონათუაშ სისტემეფიშ, ფილოსოფიაშ, მენცარობაშ დო ხელუანობაშჸურე დო თიქ დუდი გუჭყჷ რენესანსის ბჟადალ ევროპას, ნამუთ დუდს ირჩქინანდჷ XVIII დო XIX ოშწანურეფიშ ნეოკლასიკური ეჸონუაშ პერიოდეფს ხოლო ცენტრალურ ევროპას დო ამერიკას.
მინიშ დინასტია  — ჩინეთიშ იმპერატორეფიშ დინასტია (1368-1644 წწ.). დარსხუ ჯუ იუანჯანქ მონღოლური დინასტია იუანიშ დონთხაფაშ უკული. XV ოშწანურაშ დაჭყაფუს ატარენდჷ ექსპანსიონისტურ გალენურ პოლიტიკას. 1407 წანას ჩინეთიშ ჯარეფქ გეჭოფეს ვიეტნამი. პორტუგალიარეფი ოცადჷდეს ჩინეთშა კუჩხიშ მიშაღალას, თეშ გეშა თე დინასტიაშ იმპერატორქ უ-ძუნქ 1521 წანას ევროპალეფს გუხურგუ ჩინეთშა მიშულა დო დოკილუ არძა ნოშმიორინი აომინიშ (მაკაო) მოხ. 1644 წანას ჸაზახეფიშ ლჷმაშ შედეგო, ნამუსჷთ ლი ძიჩენი დუდენდჷნ, მინიშ დინასტიაქ ქჷდანთხჷ. ჩინარი ფეოდალეფიშ ნორთიქ მიკართჷ მანჯურიალეფს, ნამუეფქჷთ გემიშეჭკირეს ჩინეთშა, გაჩემეს ჸაზახეფიშ ლჷმა, ქიანაშა გემშეღეს მანჯურიული დინასტია ცინი.
კაბეტი დეპრესია — მასობური გლობალური ეკონომიკური დოლაფა, ნამუთ იგჷნძორებუდჷ 1929 წანაშე დოხოლაფირო 10 წანაშ გოძვენას. კრიზისიქ გჷმიჭანუ ანდა ბანკიშ აკორცუაფა, რეკორდული უმუშერალა, თეშ, მუჭოთ ედომუშამი ერუანული პროდუქტიშ, ინდუსტრიული წარმებაშ, აქციეფიშ ბაზარს ფასეფიშ დო თაშნეშე პრაქტიკულო ეკონომიკაშ ძინაშ არძა პარამეტრიშ ბიწორი დოლაფა. დოლაფაშ პიკიქ მიოჭირინჷ 1933 წანას, მარა ხვალე მაჟირა მოსოფელიშ ლჷმაშ უკულ იჸუ შილებუამქ თიჯგურა ინდიკატორეფიშ, მუჭოთ რე ინდუსტრიული წარმაფა, ოწარმე აქციეფიშ ფასეფიშ დო გლობალური ერუანული დინოხოლენი პროდუქტიშ 1929 წანაშ დონეშა მოჸონაფა.
ჯოხოდვალა „კაბეტი დეპრესიაქ“ თე მოლინაშო გედვალირქ იჸუ თი ბაძაძეფიშ გეშა, ნამჷ-და თინა რდჷ ინდუსტრიული ქიანეფიშ ისტორიას არძაშე მასშტაბური დოლაფა წარმებას დო პროდუქტიულობას, დო ნამჷ-და თიშ ეფექტი ოგინაფეთ საჭვებო რდჷ ედომუშამ ინდუსტრიულ მოსოფელს დო თიშ ოვაჭარე პარტნიორეფშო გოვითარაფონ ქიანეფს.
ტერმინი „კაბეტი დეპრესია“ მიოწურუანს ხვალე ეკონომიკურ მოლინაშა ვარჷნ, თინა თაშნეშე გჷთმოთანჯჷნს ართ ედომუშამ კულტურულ პერიოდის, ნამუსჷთ ლექინას „დეპრესია“ უჯოხონა, დო პოლიტიკურ გჷმოხონარაფას თე ეკონომიკური მოლინაშო.
ეკონომისტეფი, ისტორიკოსეფი დო პოლიტიკური მენცარობეფი კაბეტი დეპრესიაშ ბაძაძეფიშ ანდა თეორიას წჷმარინუანა. თეშნერო თინა ეკონომიკური ისტორიაშ ართ-ართ არძაშე უმოსო დოგურაფილ მოლინათ სქიდუ ასეშა. ართამი მოარზაფათ კაბეტი დეპრესიაშ ბაძაძი თარო თარობაშით მონეტარული პოლიტიკაშ ჩილათირ მართუალაქ იჸუ.
თარი კაპიტალისტური ეკონომიკაშ თეორიეფი ხვილაფას აკვანთირენა წარმებას, ხვარებას დო კრედიტს შქას ურთიართალას მაკროეკონომიკაშჸურე, დო პიჯულ ინცენტივეფს დო მაჸიდეფონ გჷნოჭყვიდირეფშე მიკროეკონომიკაშჸურე. თე თეორიეფი ოცადჷნა დიჭყან მოლინეფიშ ქრონოლოგია თეშ, ნამჷ-და გოსხუნან მუქ გჷმიჭანუ ინდუსტრიული ოქიანუშ მონეტარული სისტემაშ დო თინეფიშ ოვაჭარე ურთიართალეფიშ ინონთხაფაქ. თინეფშე გინორთელო მარქსისტული ეკონომიკაშ თეორია ხვილაფას აკვანთიერენს ურთიართალაშა წარმებაშ კონტროლს დო სიდინდარაშ კონცენტრაციაშ შქას. მარქსისტეფიშო კაბეტი დეპრესია უგნულუ რე კაპიტალიზმიშო დო თე მოლინა ოთოლსერე ვა რდას ოკო.
ბოლო ბორჯის, ეკონომისტეფიშ უმენტაშობა უხუჯანს მოარზაფას, ნამჷ-და ოფონდე ბაზარიშ აკორცუაფა 1929 წანას ვაჸოფე კაბეტი დეპრესიაშ ბონი ბაძაძი, უმოსო შედეგი რდჷ, ნამუქჷთ კატალიზატორიშ როლი არსულჷ დო მოლინეფიშ დრამატულ გოვითარაფაშახ ქიმიჸონჷნ. თიმბორჯიანი ეკონომიკური მუნაჩემეფიშ სტატისტიკაშ დოგურაფათ სინთიერო გჷნირთჷ დეპრესიაშ უმოს ტომბა ბაძაძეფქ, ნამუსჷთ თაშნეშე მეჸუნდჷ ევროპაშ ეკონომიკური დიკოხონი. ასეშო, არძაშე მეღებული რე პეტრე ტემინიშ თეორია: კაბეტი დეპრესია გჷმოჭანაფილი რდჷ აკოართიანაფილი შტატეფიშ ფედერალური რეზერვიშით წანეფიშ გოძვენას მანჯაფილი კატასტროფულო ჩილათერი მონეტარული პოლიტიკათ, ნამუთ წჷმი აწოჸუნდჷ კაბეტ დეპრესიას. ინფლაციაშ შეკებაშ ღანკით, ფარაშ მეჭირინაფაშ გოხურგუაშ პოლიტიკაქ მეჭვილი აჯამრეაქცია გჷმიჭანუ, თიშენ, ნამჷ-და ეკონომიკაშ ფაქტობური პრობლემა დეფლაცია რდჷ.
██ ალმახანური არქეოლოგიური დო ისტორიული რსხუ არხო ბჟაეიოლწკჷმა██ უმოსი ფართო არხო ბჟაეიოლიარხო ბჟაეიოლი — (არაბ. الشرق الاوسط‎‎, სპარს. خاور نزدیک, სომეხ. Մերձավոր Արևելք, თურქ. Yakın Doğu, აზერ. Yaxın Şərq, ურიულ. המזרח הקרוב, ქორთ. ახლო აღმოსავლეთი, ოს. Æввахс Хурыскӕсӕн) ტერმინი, ნამუსთ შხირას არქეოლოგეფი დო ისტორიკოსეფი გჷმირინუანან, ბოლო ბორჯის ჟურნალისტეფი დო კომენტატორეფი ხოლო, დო მიოწურუანს რეგიონს, ნამუთ იკენს ალმახანური ისრაელს, პალესტინაშ ტერიტორიეფს, იორდანიას, სირიასა დო ლიბანს, თაშნეშე მორჩილ აზიას (ალმახ. თურქეთი), მესოპოტამიას (ერაყი დო ბჟაეი. სირია) დო ირანიშ პლატოს (ირანი, ავღანეთი დო ბჟად. პაკისტანი). ალტერნატიულო თაშნეშე არსებენს ტერმინი შქა ბჟაეიოლი, ნამუსჷთ უმოსი მერკეთ გოთანჯილი ხურგეფი უღუ დო თეშ გეშა არქეოლოგეფიშ დო ისტორიკოსეფშე მერკეთ გჷმირინუაფუ. ხოლო ართი ალტერნატიული, ვა-ევროცენტრისტული ტერმინი, ნამუთ ბოლო ბორჯის გორჩქინდჷნ რე „ობჟათე-ბჟადალი აზია“, მარა თენა დიოდღარო ვართფერი პოპულარული რე.
ეგვიპტე, თიშ უმკუჯინალო, ნამჷ-და თიში ტერიტორიაშ უდიდაში ნორთი აფრიკაშ კონტინენტის იდვალუაფუნ, მირჩქინუაფუ მუჭოთ არხო ბჟაეიოლიშ რეგიონიშ ნორთი. თე ფაქტი გოპიჯალაფირი რე ეგვიპტეშ შანულამი რსხუეფით არხო ბჟაეიოლიშ დოსქილადირ ქიანეფწკჷმა უჯვეშაში, შქაოშწანურეფიშ დო ალმახანური ისტორიააშ პერიოდეფს.
არხო ბჟაეიოლქ ძალამი შანულამი როლი ილაჸაფჷ ისტორიას. თაქ წჷმიქიმინჷ დიხაშხანდუაქ დო ნოღეფქ. კინე თაქ აკიქიმინჷ ჭარალუაქ დო სუმ დიდ რელიგიაქ — იუდაიზმი, ქირსიანობა დო ისლამი. 
დოხოლაფირო ჯვ.წ. 5000 წანას მესოპოტამიაშ ართ-ართ რეგიონს, წყარმალუეფიშ, ტიგროსიშ დო ევფრატიშ რზენეფს მადვალუ შუმერს (ასეიანი ერაყი) უჯვეშაში ცივილიზაციაქ გორჩქინდჷ. შუმერეფქ დიდი ნოღეფი დო არხეფი აკაგეს დო ჭარალუაშ ართ–ართი უმაართაში გვარობა — მარჭვალური ჭარალუა აკოქიმინეს. დოხოლაფირო ჯვ.წ. 3000 წანაშო ნილოსიშ წყარპიჯის დიდ ეგვიპტურ ცივილიზაციაქ გოპეულუ. 
არაბეთიშ იმპერიაშ დიდი ნორთი ოსმალეფქ მირხველეს, ნამუთ ხოლო ართი ძალიერი მუსლიმანი კათა რდჷ. ოსმალეთიშ იმპერიაქ მუშ კონკას XVI-XVII ოშწანურეფს მიოჭირინუ, XIX ოშწანურას აკოცჷმა ქიდიჭყჷ. კანკალე რეგიონი, სოდეთ არაბეფი ოხორანდესჷნ, სამანგათ, არაბეთი, ზოხორინელ ქიანათ გირთჷ, შხვეფქ, თინეფს შქას — სირიას, ლიბანს, იორდანიას დო ერაყის, მაჟირა მოსოფელიშ ლჷმაშ თებაშახ ევროპალეფი მართჷნდეს. 
რომიშ იმპერიაშ პატჷნალაშ ხანს ურიეფი ოდაბადეშე გეგჷნორაჸეს დო ედომუშამ ევროპას დო არხო ბჟაეიოლს გიფაჩეს. XX ოშწანურას, ევროპალი პოლიტიკოსეფიშ აწმარენჯობათ გურალაჩამილ მიარე ურიაქ დირთჷ თი რეგიონშა, სოდეთ თინეფიშ წჷმოხონეფი ოხორანდესჷნ. კანკალექ თაქ ნაცისტურ გერმანიას დოჭყაფილი ურიეფიშ რაჸუას ენტჷ.
1948 წანას, გოეროქ ურიეფს მუნეფიშ სახენწჷფოშ — ისრაელიშ — აკოქიმინუაშ ნება მეჩჷ, მარა თე ტერიტორიას უკვე არაბეფი ოხორანდეს დო თექიანობაშა პალესტინა უჯხოდეს. გორჩქინდჷ ლჷმაქ. პალესტინარეფს ეგვიპტექ, სირიაქ დო იორდანიაქ ელუდირთეს. ისრაელქ ამერიკული ფარაშ დო ანჯარიშ მოხვარათ, სუმშა გიორგჯინჷ არაბეფს (1948–1949, 1967 დო 1973) დო არაბული დიხეფი ოკუპაციათ გეჭოფეს. 
ევროპალეფქ ქჷდიტეს არხო ბჟაეილო დო თიში ტერიტორია მუსხირენ სახენწჷფოქ გირთჷ, პალესტინარ არაბეფს ოულარი სოთინი ვაუღუდეს. თინეფქ თხოზინელეფო გჷნირთეს დო სიდაღარეს ხორანდეს. ახალნორდი არაბეფი ლიბანიშ დო სირიაშ ოურდუმე ბაზეფშე ტერორისტული ხერხეფით ოლჷმუდეს ურიეფს. პალესტინარეფს იასირ არაფატიშ დუდალათ ხვალე 1990-იან წანეფს მიაჩეს თი რეგიონეფიშ მართუალას კათაფაშ ნებაქ, სოდეთო ოხორანდესჷნ.
ნავთობიშ მეგორაფაქ კანკალე არაბულ სახენწჷფოს დიდი სიდიდარე დო ნძალაუფლება მოუღუ. საუდიშ არაბეთიქ, სოდეთ მუსულმანეფიშ წიმინდე ნოღეფი — მექა დო მედინა — იდვალუაფუნ, მოსოფლიშ ართ-ართი უდიდარაშ ქიანათ გნირთჷ. ერაყიშ დიქტატორქ სადამ ჰუსეინქ ნავთობიშ გიმოჩამათ მეღებული ფარათ ანჯარიშ ჸიდირი ქჷდიჭყჷ დო ირანიშ (1980-1988) დო ქუვეითიშ (1990-1991) სააწმარენჯო ლჷმეფი ქჷდიჭყჷ. 2003 წანას ააშ-ქ დო გოართოიანაფილი ომაფექ ჰუსეინი მასობური მოჯალაგუაშ ანჯარიშ უკანონოთ ღვენჯობა გიოწამეს დო თიშ სააწმარენჯოთ ლჷმა დიჭყეს, ნამ ბორჯისჷთ თინა გეგმაჸათეს.
ლეგენდა: ✓ მიშმურს; ✗ ვემიშმურს
კუბაშ რესპუბლიკა (ესპ. República de Cuba) — კოკი სახენწჷფო კარიბიშ ზუღაშ ღანჩოს. კუბაშ სახენწჷფო აკმოდირთუ თარი კოკიშე — კუბაშე, თაშნეშე ხუვენტუდიშე დო მუსხირენ არქიპელაგიშე. ქიანაშ ნანანოღა დო უდიდაში ნოღა ჰავანა. სიდიდათ მაჟირა ნოღა რე სანტიაგო-დე-კუბა.[6][7] კუბაშ ოორუეშე იდვალაუფუ ამერიკაშ აკოართაფილი შტატეფი დო ბაჰამიშ კოკეფი, ბჟადალშე — მექსიკა, ობჟათეშე — კაიმანიშ კოკეფი დო იამაიკა, ობჟათე-ბჟაეიოლშე — ჰაიტი დო დომინიკარეფიშ რესპუბლიკა.
1492 წანას, ალმახანურ კუბაშ კოკის ქრისტეფორე კოლუმბიქ მიანჭჷ დო თინა ესპანეთიშ ომაფეშ ორხველობათ გჷმაცხადჷ. კუბა ესპანეთიშ ტერიტორიათ რდჷ მერჩქინელი 1898 წანაშ ესპანეთ-ამერიკაშ ლჷმაშახ, 1902 წანას ამერიკაშე ფორმალური ზოხორინალა მიღჷ. 1953-1959 წანეფს კუბაშ რევოლუცია მიშჷ, ნამუქჷთ ფულხენსიო ბატისტაშ დიქტატურა გათუ.[8] რევოლუციაშ უკული გეგმიქიმინჷ ახალ თარობაქ ფიდელ კასტროშ ხემანჯღვერობათ. ალმახანური თარობაშ დემოკრატიაშ ინდექსი იფასებუ მუჭოთ „ავტორიტარული“.
კუბაშ მახორობა მეხოლაფირო აკმოდირთუ 11 მილიონშე უმოსი ადამიერშე; მახორობაშ მუდანობათ დო ტერიტორიათ რე კარიბიშ ღანჩოშ კოკი სახენწჷფოეფშე არძოშე დიდი. კუბარეფიშ კულტურა დო წეს-რჩქვანელობეფი აკმოდირთუ მუჭოთ აბორიგენი კათეფიშ, ტაინოეფიშ დო სობონეიეფიშ, თაშნეშე ესპანეთიშ იმპერიაშ დო აფრიკალი ჭკორეფიშ მონძალაშე, თაშნეშე თაქ დიდი გოლინა იღვენუ ამერიკაშ აკოართაფილი შტატეფწკჷმა სიარხოვექ.
კუბას წინგიერობაშ კოეფიციენტი აკმადგინანს 99,8%-ის,[9][10] ჩქჷჩქჷეფიშ ღურაშ მაძირაფალი უმოსი დაბალი რე ვინდარო კანკალე გოვითარაფილ ქიანას,[11] დო მახორობაშ თელარაშ ოშქაშე მუდანობა 77.64 რე.[9]
ჯოხოდვალა კუბა მოურს ტაინოშ კათაშ ნინაშე. თე ზიტყვაშ ზუსტი შანულობა ვარე რჩქინელი, მარა, დოხოლაფირო თინა შილებე გეჸვენჯიშობურო ითანგას: სოდეთ ჸოფიერი დიხეფი ბრელი რე (კუბაო) [12] ვარდა დიდი აკანი (კოაბანა).[13] მარა, რენა მარკუალეფი, ნამუთ მითმირჩქინანა, ნამთა თის ჯოხო ქრისტეფორე კოლუმბიქ პორტუგალიას მადვალუ ანტიკური ნოღაშ კუბაშ პატიოცემელო გიოდჷ.[14][15]
ესპანარეფიშ მოულაშახ კუბა დოხორელი რდჷ ინდიელეფიშ ტომეფით. თარო მახორობას აკმადგინანს: ტაინოეფი, არავაკეფი, გუანახატაბეიეფი დო სობონეიეფი. ჯინჯიერი მახორობაშ ნოგორეფი ევროპალეფიშ მოულაშახ მუსხირენ ოშწანურათ ადრე მიგრირაფილეფი რენა მუჭოთ ოორუე, თეშ ობჟაღე ამერიკაშ კონტინენტიშე.[16] ტაინოეფს კოკიშა უჯოხონა კაობანა.[17] აბანობური მახორობა მეჸუნს მეორინჯალას, მეჩხომობას, ნადირუას დო შაყარუას.
ქრისტეფორე კოლუმბიქ 1492[18] წანაშ 12 გჷმათუთას მაართათ მორთჷ კოკიშა, ნამუსჷთ უკული გიადჷ გუანახანქ, დო უკული თიქ კუბაშ ოორუე-ბჟაეიოლ წყარპიჯიშა 27[18] ან 28[19][20] გჷმათუთას დართჷ თი აკანს, ნამუსჷთ ამდღა ბარაკოა ჯოხო. თიქ კოკი ესპანეთიშ ახალი ომაფეშ დორხველობათ გჷმაცხადჷ[21] დო Isla Juana გიოდჷ ასტურიაშ პრინციშ ხუანიშ პატიოცემელო.[22] 1511 წანას, დიეგო ველასკეს დე კუელიარიქ ბარაკოას მაართა ესპანური ოხორე ქჷდარსხუ. მალას გორჩქინდჷ შხვა ოხორეფქ ხოლო, თინეფს შქას ჰავანა კუბაშ მუმალი ნანანოღა, ნამუთ 1515 წანას დირსხუ. ესპანარეფქ თე პერიოდის დოხოლაფირო 100 000 აბანობური მახორუ ჭკორო ქიგირინეს, ნამუსჷთ ორქოშ ოგორუე ხანდეფშო გჷმირინუანდეს. კოკიშ ჯინჯიერი მახორობაშ დიდი ნორთიშ მოჯალაგუა გჷმიჭანუ ინფექციურ ლახარეფქ ხოლო, მუშენ-და თე ლახარეფიშ სააწმარენჯოთ ორთაშობური იუნიტეტი ვაუღუდეს.[23] 1529 წანას, წითელე პატონეფიშ  დო დიდ ბატონეფოშ გეშა კუბაშ მახორობაშ 2/3-აშ ღრა გჷმიჭანუ.[24][25]
კუბა ესპანეთიშ დორხველობაშა დოხოლაფირო 400 წანა მიშმეშჷ (1511–1898). თიში ეკონომიკა თარო აკმოდირთუდჷ ოფუტეშ მეურნობაშ დო ოგვალე ოგორუეშე. კუბაშე ისრულებუდჷ შანქარიშ, ყავაშ დო თუთუმიშ ევროპაშა ექსპორტი, მოგვიანაფათ ოორუე ამერიკაშა ხოლო. მოხანდეთ გჷმირინუაფუდჷ აფრიკაშე მოჸონაფილი ჭკორეფი.
1820-იან წანეფს, მიჟანსჷთ ესპანეთიშ იმპერიაშ ტერიტორიეფი ლათინურ ამერიკას ებუნტეს დო ზოხორინელი სახენწჷფოეფი გჷმოქიმინეს, კუბა მაფაშ ართგურობას ინარჩუნენდჷ. მარა, თაქ ხოლო მუთმოხვადუდჷ ზოხორინალაშო მორინეფი, ესპანეთიქ კუბას მეჩჷ დევიზი La Siempre Fidelísima Isla („ირო არძოშე ართგური კოკი“). თე ართგურობა მიშჷ კუბაშ მახორობაშ ესპანეთიშა ოვაჭარე დოჸუნალათ, თაშენეშე თინეფი ღებულენდეს კორსანტობაშე დო ჭკორეფიშ ბუნტარკიაშე თხილუას.
1868 წანაშ ებუნტუაშ მოტივი, ნამუსჷთ კარლოს მანუელ დე სესპედესი ხემანჯღვერენდჷნ, ეპანეთიშე ზოხორინალა რდჷ. სესპედესი — შანქარიშ პლანტაციაშ მაღვენჯი, კუბაშ ზოხორინალაშო ოლჷმეთ ჭკოლარეფს ადუდიშულენდჷ. 1868 წანაშ 27 ქირსეთუთას, თიქ გიშაშქუ ზოჯუა ჭკორალაშ გოუქვაფაშე არძო თინეფშო, მით ოურდუმე ნინალაშა მიშმეშჷნ.[26] 1868 წანაშ ებუნტუაქ გეგნორთჷ კონფლიქტშა, ნამუთ რჩქინელი რდჷ მუჭოთ ვითწანამი ლჷმა. ააშქ ვაღიარჷ კუბაშ ახალი თარობა, თაშ მიქცუ ლათინურ დო ევროპულ ბრელი ქიანაქ ხოლო.[27] ლმაქ 1878 წანას, ხანხონიშ პაქტით გეთუ, ნამუთჷთ კუბაქ ფართო ავტონომია მიღჷ. 1879–1880 წანეფს, კუბარ პატრიოტიქ კალიქსტო გარსიაქ აწარმჷ ვაწჷმოძინელი, მაჟირა ლჷმა ზოხორინალაშო, ნამუთ რჩქინელი რე მუჭოთ ჭიჭე ლჷმა.[28]
მექსიკაშ აკოართაფილი შტატეფი[1] (ესპ. México) — ფედერაციული სახენწჷფო ოორუე ამერიკას. სქირონას თიში არძოშე დიდი მეძობელი რე, ოორუეშე დვალირ ამერიკაშ აკოართაფილ შტატეფი, ობჟათეშე დო ბჟადალშე უხურგანს რჩქალი ოკიანე. მექსიკაშ ობჟათარი მეძობელფი რე გვატემალა დო ბელიზი, ქიანაშ ბჟაეიოლ ოძგალე გოკიდილიე კარიბიშ ზუღაშ დო მექსიკაშ ჸუჯიშ ოძგალე ზოლს.[2][3] ქიანაშ ფართობი აკმადგინანს დოხოლაფირო 2 მილიონ კვადრატულ კილომეტრის (760,000 კვადრატული მილი),[4] მექსიკა მავითოხუთა სახენწჷფო რე ედომუშამი მოსოფელს ფართობიშ მეჯინათ. თაქ მახორუეფიშ მუდანობა აკმადგინანს 111 მილიონ,[5] ადამიერს. მოსოფელს მახორობაშ თოლწონუათ მექსიკას მავითაართა აბანი უკებჷ. მახორუეფიშ უმენტაშობა ესპანარ-მექსიკარიე, მუთ მექსიკას მოსოფელს მაართა აბანს გითმიორინუანს ესპანიდეფიშ მუდანობაშ ჸურე. მექსიკა ირთუ ეჩიდოვითაართი შტატო დო ართი ფედერალური რაიონო.
შვეიცარია (გერმ. die Schweiz, ფრანგ. la Suisse, იტალ. Svizzera, რეტორომანული la Svizra), ოფიციალურო შვეიცარიაშ კონფედერაცია (ლათ. Confoederatio Helvetica, გერმ. Schweizerische Eidgenossenschaft, ფრანგ. Confédération suisse, იტალ. Confederazione Svizzera) — ბჟადალ ევროპას დვალირი ფედერაციული რესპუბლიკა. ნანანოღა — ბერნი.
შვეიცარია იდვალუაფუ ბჟადალ, ცენტრალურ დო ობჟათე ევროპაშ შარააკართუს, ზუღაშ კარშა გიშალიშ უღვენი, ობჟათეშე უხურგანს იტალია, ბჟადალშე — საფრანგეთი, ოორუეშე —  გერმანია, ბჟაეიოლშე — ავსტრია დო ლიხტენშტაინი. ქიანა გეოგრაფიულო იდვალუაფუ ალპეფიშ, შვეიცარიაშ პლატოშ დო იურაშ გვალეფს შქას, ფართობი — 41 285 კმ². ალპეფი ქიანაშ უმენტაშ ტერიტორიას იკენს.
შვეიცარია ირთუ 26 კანტონო (canton; cantone; kanton). შვეიცარიაშ კანტონეფი ლინგვისტური არეალეფიშ მეჯინათ: 
ბაღდადი — ერაყიშ ნანანოღა. 2005 წანაშ 1 ღურთუთაშ მუნაჩემეფით ოხორანს 5 672 516 კოჩი. გოკიდილი რე წყარმალუ ტიგროსიშ წყარპიჯეფს.
სტამბოლი (თურქ. İstanbul) — თურქეთიშ არძაშე დიდი ნოღა. ისვალუაფუ ბოსფორიშ საროტის ონიშოლწკჷმა „ორქოშ ქა“ (თურქ. Haliç), ქიანაშ ოორუე-ბჟადალშე. ოფიციალურო მუჭოთ თეშინ, სტამბოლი ევროპული ნოღათ იშინუაფუ, შილებე მუშ კჷნოხონ კონსტანტინოპოლიშ, ელახ რომიშ იმპერიაშ ნანანოღაშ გეშა. 2000 წანაშ ეკოროცხუათ ნოღაშ მახორობა რდჷ 8.803.468 კოჩი (10.018.735 აგლომერაციას). სტამბოლი ევროპაშ არძაშე დიდი ნოღეფს შქას რე. ნოღაშ გეოგრაფიული კოორდინატეფი რე 41° N 28° E. სტამბოლი რე სტამბოლიშ პროვინციაშ ნანანოღა.
ბერძენი კოლონისტეფიშ მაართა ოხორექ ბიზანტიური ჯოხო, მუნეფიშ ლიდერი მეგარელი ბიზაშე მიღ.  ახ.წ. 324 წანას თიქ ელახ რომიშ იმპერიაშ ნანანოღათ გინართინუ იმპერატორი კონსტანტინე დიდიქ. ბიზანტიუმს ნოვა-რომა ქიგიოდვეს, მარა თაქიან მახორუეფს თე ჯოხოქ ვამოხვადეს ჸუჯის ჯგირო დო ნოღაქ მალას ჩინებულქ იჸუ, მუჭოთ კონსტანტინოპოლი -„კონსტანტინეშ ნოღა“. რომიშ დო ბჟადალ რომიშ იმპერიაშ დონთხაფაშ უკული კონსტანტინოპოლქ გინირთჷ ბიზანტიაშ იმპერიაშ ნანანოღათ. ბიზანტია კულტურულო ბერძენული იმპერია რდჷ დო ბერძენული ორთოდოქსული ქირსიანობაშ ცენტრო გინირთჷ რომშე მოსოფუაშ უკული. თე ბორჯეფს იკიდუ თაქ ბრელი ოხვამე დო მონასტერქ, ართ-ართი რე - აია სოფია. კონსტანტინოპოლიშ პატრიარქიშ, ბერძნული ორთოდოქსული ეკლესიაშ შურიელი ლიდერიშ ხვისტა ამდღარშახ სტამბოლს სქიდუ.
1453 წანას კონსტანტინოპოლი ოსმალეფიშ იმპერიაქ გეჭოფუ დო მალას თე იმპერიაშ ნანანოღათ გინირთჷ. ეჭოფუაშახ თურქეფი ნოღას სტამბოლს უძახჷდეს, მარა ოფიციალურო ქუსტანტანია (القسطنطنية) გჷმირინუაფუდჷ, მუთ არაბულო „კონსტანტინეშ ნოღას“ ჯოხოდ. ნოღას ოფიციალურო სტამბოლქ 1930 წანაშ 28 მელახის გიადუ. 
ეტიმოლოგია
ამდღა თურქული ჯოხო რე İstanbul (ისტანბული). ჯოხოქ მორთ ბერძნული ფრაზაშე „εἰς τὴν Πόλιν“ (ისტიმ ბოლინ), ეგურ დიალექტშა „εἰς τὰν Πόλιν“ (ისტამ ბოლინი), მუთ „ნოღას“, „ნოღაშა“, ვარ და „ნოღაშ ცენტრის“.
ნოღაშ მაართა ჩინებული ჯოხო რე ბიზანტი. 330 წანაშ 11 მესის რომაარი იმპერატორქ კონსტანტინე I-ქ ნოღა ელახ რომიშ იმპერიაშ ნოღათ გინაშქუ დო თის ნოვა რომა (რუმ. Nova Roma — „ახალ რომი“) ქიგიოდუ.
მუმბაი (მარათჰ.: मुंबई Muṃbaī, IPA: /'mumbəi/) — ნოღა ინდოეთის, შტატი მაჰარაშტრაშ ნანანოღა. 2008 წანაშ მუნაჩემეფით მუმბაის ოხორანს 13.662.885 კოჩი. მუმბაიშ აგლომერაცია 20 მილიონშე უმოსი მახორუს იკათუანს. მუმბაი რე ინდოეთიშ ართ-ართი უდიდაში ფინანსური დო კომერციული ცენტრი. ნოღას რე დორსხუაფილი ინდოეთიშ კინო დო ტელე ინდუსტრიაშ ცენტრი ბოლივუდი. 
ტოკიო — იაპონიაშ ნანანოღა, არძაშე უკაბეტაში ნოღა მოსოფელს მახორობათ. 2007 წანაშ მუნაჩემეფით ტოკიოს ოხორანს 12,790,000 კოჩი. ტოკიო რე იაპონიაშ ფინანსური, ეკონომიკური, კომერციული დო კულტურული ცენტრი. ნოღა იდვალუაფჷ კოკი ჰონსიუს.
განგი (სანსკ. गङ्गा,Gaṅgā) - ინდოეთიშ თარი წყარმალუ, ინდუიზმიშ ოშურიელე წყუ, ოდუდე ჰიმალაეფს უღჷ, სოდეთ ჟირი წყარმალუ აკმიკათუნა: ბაგირათხი-განგი დო ალანკანდა-განგი. ობჟათე აზიაშ ართ-ართი არძაშე წყარგოფშა (ბრაჰმაპუტრაწკჷმა ართო, მოსოფელს 3-ა აბანსიე წყარგოფშაფაშჸურე ამაზონიშ დო კონგოშ უკული[2]) დო გჷრძე წყარმალუ რე (2700 კმ). განგი ოდუდეს ეთმეჭოფუნს ბჟადალი ჰიმალაეფს, განგოტრიშ ჯიშთიშე, ინდოეთიშ შტატი უტარაკჰანდის, მეხჷრჩანს ობჟათე-ბჟაეიოლშა, ინდოეთიშ ოორუეს გჷნმოჭკირუნს ინდ-განგიშ რზენს, ინმაკათუ ბენგალიშ ჸუჯის, წყარმალუ ბრაჰმაპუტა დო მეგჰნაწკჷმა ართო აკმოქიმინუნს განგ-ბრაჰმაპუტრაშ დელტას (უმენტაშო ბანგლადეშიშ ტერიტორიას), ნამუშ ნორთი სუნდარაბანიშ ტყალეფით რე ფორილი. წყარიშ ღანჩოშ ფართობი — 1 060 000 კმ²[3].
წყარმალუ განგის მუში დელტა უღჷ. განგიშ დელტა იდვალუაფუ სახენწჷფო ბანგლადეშის.
განგი ინდუისტურ მითოლოგიას — ჟიცაშობური წყარმალუ, ნამუქჷთ დიხაუჩაშა გეგმორთ დო წყარმალუ განგო გჷნირთჷ. მითაჟამიშ ბორჯიშე ინდუისტეფიშ წიმინდე წყარმალუთ იკოროცხუ. ინდუისტეფი განგიშა გჷთახვამალო გილულა, გჷშაკერძაფილო თიშ ოდუდეშა დო გიშმახჷრჩე ნოღეფშა: ჰადირვარი, ვარანასი დო ალაჰაბადი (წყარმალუ ჯამუნაშ დინოკათუაშ აკანს). განგიშ წყარპიჯის კრემაციას ასრულენა, წყარს გჷთმოფანტჷნა ღურელი ინდუისტეფიშ ნაველს დო რიტუალურ გონბონუას ასრულენა.
რჩქალი ოკიანე (გიოდჷ პორტუგალიარი მარკვიე ფერნანდო მაგელანქ) — მოსოფელიშ უდიდაში წყარიშ რეზერვუარი. თინა მითმიკინენს დიხაუჩაშ ჟიდონფაშ ნასუმორს, საართო ფართობით 179,7 მილიონი კმ²; ოკიანეს მეხოლაფირო 25 000 კოკი რე, ნამუშ უმენტაშობა ეკვატორიშ ობჟათეჸურე იდვალუაფუ. ოკიანეშ ქვინჯი ბჟადალჸურე უმოსი ტომბა რე ბჟაეიოლწკჷმა ალაზიმაფათ. თიში არძოშე უმოსი ტომბა აბანიშ – მარიანიშ რღამილიშ სიტომბა 11022 მეტრა რე.
ედომუშამ რჩქალი ოკიანეს მოდვალირი რე ვულკანური გოჭყაფაშ კოკეფი. ნამთინე ათეცალ კოკის გოლუას მანჯანეფქ ქჷგაარდჷ, ნამუშ უკულით კოკეფქ ზუღას ქიმშადინეს, დო თინეფიშ აბანს რკალქ – მარჯანიშ რიფეფქ ქჷდოსქიდჷ. ოკიანეს გოლუაფირი აფჷ აქტური ვულკანეფიშ ჯაჭვი, ნამუსჷთ „დაჩხირიშ რკალს“ უძახჷნა. რჩქალი ოკიანეშ რეგიონი იხასიათებუ ტროპიკული შტორმეფით – ტაიფუნეფით, ნამუეფით იხასიათებუ მერთა-მორთაშ რეღმეფით, მუთ ვულკანეფიშ ეშაგორგოთიშ დო წყარიშთუდონი დიხაშნწალუაშ მოღალუ რე.
რჩქალი ოკიანეშ კათეფს დორხველ ხვარებაშო უთარაშო მოჸუნა ოჩამალი ჩანარეფი. მარა, მინი კოკეფს უღუნა თინერი ოექსპორტე კულტურეფით, მუნერეფით რე, ქოქოსიშ კაკალი დო ზეთიშ პალმა. ანდა მორჩილი კოკოშო ჩხომჭოფუა ურცხოული ვალუტაშ მუშნაველიშ უშანულამაში წყუ რე. შხუ ჩხომჭოფუ ოწარმეეფი მორჩილას რე. თინეფი აძვილებურეფი რენა კონკურენცია გამუკუჸონანჷ იაპონიაშ დო რუსეთიშ ფედერაციაშ შხუ ჩხომმაჭოფუ ფლოტეფს. პალმეფამი პლაჟეფიშ, მანჯანიშ რიფეფიშ დო ბჟალამი კლიმატიშით, რჩქალი ოკიანეშ კოკეფი ტურისტეფს ძალიერო მიკმიჭოფანს. 
1 ტაივანიშ ზოხორინალა ონირზებელი თემა რე.
საჰარა — მოსოფელიშ უკაბეტაში ქვიშამი ტიოზი, ფართობით 9 მლნ კმ².
საჰარა იდვალუაფჷ ოორუე აფრიკას. თიში ხანი დოხოლაფირო 2,5 მილიონი წანა რე. ჯოხო „საჰარა“ მოურს არაბულშე (صحراء‎) დო შანენს ტიოზის. თის აფრიკაშ ტერიტორიაშ დოხოლაფირო 1/4 უკებჷ, ანუ დახე ავსტრალიაშ მანგი ფართობი. საჰარაშ ხურგეფს ედომუშამო ვარ-და ნორთობურო იდვალუაფჷ 11 სახენწჷფო: მაროკო, ალჟირი, ტუნისი, ლიბია, ეგვიპტე, ბჟადალ საჰარა, მავრიტანია, მალი, ნიგერი, ჩადი, სუდანი. საჰარაშ უკაბეტაში ნორთი უწყარე დო შურუბუმუ რე, რახან თიშო დჷმახასიათაფალი რე ძალამი კონწარი დო უგურზებუ ორთაშობური პიჯალეფი: ზარხულს გჷშაგორილო მერეთი სინჩხე (ოროს ტემპერატურა +40-50 გრადუსის ოჭირინუანს); მერეთი სისქირუე (წანმოწანური ნოლექი დახე ირდიხას 100 მმ-შე მერკე რე, დო ნამუთინეგანს  ჭვემა წანეფიშ განწეხანს ვა მურს); ჭყანიერი ხანგჷნძე ბორიეფი; ტემპერატურაშ დიდი დღა-სერული ძანძუა (ამპლიტუდეფი), მუჟამსჷთ დღაშით თაკარი რე, დო სერით ჸინუნს. გოტიოზაფაშ უმუჭყვიდუ პროცესიშ გეშა საჰარაშ ფართობი იძინანს. საჰარაშ რელიეფიშ დჷმახასიათაფალი ფორმეფი რე ბარხანი (თურქ.) დო დიუნა.
