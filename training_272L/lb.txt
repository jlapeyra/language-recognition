D'Henriette Rosine Bernard, och nach Sarah Bernhardt genannt, gebuer den 22. Oktober 1844 zu Paräis, an do gestuerwen de 26. Mäerz 1923, war eng franséisch Schauspillerin.
De Michelangelo Buonarroti (vollstännegen Numm Michelangelo di Lodovico Buonarroti Simoni), gebuer de 6. Mäerz 1475 zu Caprese an der Toskana a gestuerwen den 18. Februar 1564 zu Roum, war en italieenesche Sculpteur, Moler an Dichter.
Hie gëllt als ee vun de bedeitendste Kënschtler vun der italieenescher Héichrenaissance an nach wäit doriwwer eraus.
David zu Florenz
Moses (Skulptur), San Pietro in Vincoli
Volle Bacchus (Skulptur) zu Roum
Skulptur Victoire am Palazzo Vecchio zu Florenz
Engel
Madonna
Leda mam Schwan
Pietà Rondanini
Péitersdoum, Kuppel
Ganymed, Kopie vu 1532
Madonna bei der Trap, Marbersrelief, Florenz, Casa Buonarroti
Pietà (Skulptur) am Péitersdoum zu Roum
De Miguel de Cervantes Saavedra, gebuer den 29. September 1547 zu Alcalá de Henares a gestuerwen den 23. Abrëll 1616 zu Madrid, war e spuenesche Schrëftsteller. Hien ass bekannt ënner anerem als den Auteur vum Don Quijote.
Kalidasa (oder Kalidas (कालीदास) war en indischen Dichter, deen ëm 400, an der Zäit vun der Guptadynastie gelieft huet.
De Kalidasa ass nieft dem Amaru an dem Bhartrihari en Haaptvertrieder vun der indescher Sanskritlyrik. De Johann Wolfgang von Goethe war faszinéiert vum Kalidasa sengem Shakuntala, den Dichter Arthur Symons huet et dat schéinst Drama vun der Welt genannt.
De Publius Vergilius Maro, de: Vergil, fr: Virgile, spéitantik a mëttellaténgesch Virgilius, gebuer de 15. Oktober 70 v. Chr. bei Mantua a gestuerwen den 21. September 19 v. Chr. zu Brindisi, war en laténgeschen Dichter an Epiker, deen an der Zäit vun de Réimesche Biergerkricher a vum Octavian (vun 27 v. Chr. Augustus) sengem Prinzipat gelieft huet.
Hie gëllt als wichtegsten Auteur vun der klassescher réimescher Antiquitéit. Nieft dem Horaz an dem Lucius Varius Rufus, mat deenen zesummen en zum Maecenas sengem Kënschtlerkrees gehéiert huet, sou wéi och de Elegiker Cornelius Gallus, Properz an Tibull war de Vergil schonn zu Liefzäiten mat dee bekanntsten Dichter vun der sougenannter "augustéiescher Literatur".
Seng Wierker Bucolica (Eklogen), Georgica an Aeneis an d'Gedanken dodran hunn déi laténgesch Dichtung revolutionéiert a goufen nom Vergil sengem Doud ëmmer nees ofgeschriwswen, erausginn, kommentéiert an intertextuell verschafft.
Den Epos Aeneis thematiséiert de Mythos vun der Grënnung, resp. vun der Virgeschicht vun der Grënnung vun der Stad Roum, andeems mythologesch Sujeten aus dem Homer sengen Epen Ilias an Odyssee verschafft ginn. D'Aeneis huet domat d'Annales vum Quintus Ennius quasi als réimeschen Nationalepos ofgeléist.
D'Édith Piaf, gebuer als Edith Giovanna Gassion den 19. Dezember 1915 zu Paräis a gestuerwen den 10. Oktober 1963 am Placassier-Quartier zu Grasse, war eng franséisch Sängerin.
Hir Läich ass den 11. Oktober op heemlech op Paräis zeréckgefouert ginn, Datum op deem och hiren Doud annoncéiert ginn ass, deen dunn och den offiziellen Doudesdatum gouf.
Den James Cook, gebuer de 27. Oktober 1728 zu Marton bei Middlesbrough, a gestuerwen de 14. Februar 1779 an der Bucht vu Kealakekua op Hawaii, war e britteschen Entdecker.
Bal ouni Schoulbildung huet den James Cook sech säin nautescht a kartographescht Wësse wärend de Wanterméint selwer bäibruecht, wann de Kueleseegler, op deem hie sech bannen 8 Joer vum Schëffsjong zum Adjoint vum Steiermann héichgeshafft hat, am Hafe louch.
1755 ass hie bei Royal Navy gaangen an huet op verschiddene Reesen tëscht 1758 an 1767 u Bord vun der "Pembroke" de Sankt-Lorenz Stroum an d'Küste vun Neifundland a Labrador vermooss.
Opgrond vun dësen Erfarungen huet de Cook dorophin 1768 de Kommando iwwer eng Expeditioun kritt, déi am Optrag vun der kinneklecher geographescher Gesellschaft am Pazifik en astronomescht Evenement, de Venustransit virun der Sonn, observéiere sollt. Op der "Endeavour" huet de Cook 1769 Tahiti erreecht an d'Liewe vun de Leit vun do studéiert. Ausserdeem huet hien all d'Insele ronderëm kartographéiert an zu Éiere vun deenen, déi hien ugestallt haten, Gesellschaftsinsele genannt. No der Feststellung, datt Neiséiland aus 2 Haaptinsele besteet, ass de Cook no engem Openthalt op der Ostküst vun Australien 1771 an England zeréckgefuer.
Fir d'Existenz vun engem vegetatiounsräiche Südpolarkontinent ze klären ass de Cook zweemol iwwer de südleche Polarkrees virgedrongen, mä hien huet do nëmmen d'Äismasse vun der Antarktis fonnt.
Op senger 3. Expeditioun wollt de Cook no engem nërdleche Passage tëscht dem Atlantik an dem Pazifik sichen. Hien ass 1776 vu Plymouth fortgefuer an huet, nodeem hie vun Neiséiland an Tahiti koum, 1778 Hawaii nees entdeckt. Nodeem hien d'Westküst vun Nordamerika erreecht hat, ass hien no Norden an d'Beringstrooss geseegelt, wou hien, nodeem en iwwer de 70. nërdleche Breetegrad erausgefuer war, vun Dreifäis gezwonge gouf, nees ëmzedréinen.
Zeréck op Hawaii ass hie bei engem Sträit mat den Urawunner ëm d'Liewe komm.
Op senge laange Séireesen ouni frësch Liewensmëttel huet de Cook erausfonnt, datt Zitrounen a Sauermous exzellent Mëttele géint Skorbut sinn.
De Stanley Kubrick, gebuer de 26. Juli 1928 zu New York City a gestuerwen de 7. Mäerz 1999 zu Harpenden, war en US-amerikanesche Filmregisseur.
Hie gouf als en extreem intelligente Jong ugesinn, obwuel en an der Primärschoul keng gutt Punkte mat heem bruecht huet. Am Glawen, datt en anere Kader dem Jong seng Schoulleeschtunge géif verbesseren, huet säi Papp en 1940 op Passadena am Staat Kalifornien geschéckt, fir datt hien do mat sengem Monni Martin Perveler kéint liewen.
Nodeem en awer e Joer méi spéit zeréck an d'Bronx komm ass, fir do säi lescht Schouljoer ze maachen, hat et den Uschäi wéi wann hien eng ganz aner Attitüd géintiwwer vun der Schoul hätt.
An der Hoffnung eppes ze fanne wat dem Jong géif gefalen, huet säi Papp hie mat Schachspiller a Kontakt bruecht, an dat mat dem erhoffte Resultat. De jonke Kubrick huet sech fir dat Spill passionéiert a gouf mat der Zäit en talentéierte Spiller. Schach sollt a sengem spéidere Liewen e wichtege Facteur ginn, net nëmmen als Mëttel fir géint opsässeg Schauspiller unzekommen, mä och als artistescht Motif a senge Filmer.
Dem Jack Kubrick seng Decisioun, dem Stanley e Fotoapparat fir säin 13. Gebuertsdaag ze schenken, war keen onintelligente Schachzuch: Hie gouf e begeeschterte Fotograf an huet dacks Tier duerch New York City ënnerholl, fir do en ettlech Fotoen ze maachen, fir se da schlussendlech bei engem Kolleeg an der Donkelkummer z'entwéckelen. Nodeem en eng Foto un d'Look Magazine verkaaft krut, huet en ugefaange mam Personal ze kollaboréieren an am Alter vu 17 Joer krut en eng Plaz als Léierbouf offréiert.
An de Joren duerno, krut de jonke Kubrick regulär Uweisunge fir Look a sollt en obsedéierte Kinosgänger ginn. Zesumme mat sengem Kolleeg Alexander Singer, huet sech de Kubrick iwwerluecht, de Schrëtt a Richtung Film ze maachen. Am Joer 1951 huet en all seng gespuert Suen opgebraucht fir den Documentaire Day of the Fight ze dréinen. Dee gouf gefollegt vun zwéi Filmprojeten, Flying Padre an The Seafarers déi en op Commande gedréit huet. Nodeem en erfollegräich no Sponsore gesicht a bei Schachturnéiere Präisgeld gewonnen huet, war hie bereet Fear and Desire ze dréien.
D'Dréiaarbechte fir dee Film, waren net ganz erfreelech fir de Kubrick. Säi Bestietnes mat senger Schoulfrëndin Toba Metz huet de Film net iwwerlieft.  Seng nächst zwéi Filmer Killer´s Kiss an The Killing hunn him d'Opmierksamkeet vun Hollywood bruecht, an 1957 huet hie bei Paths of Glory mam Kirk Douglas Regie gefouert.
Den Douglas huet hie spéider domat beoptraagt d'Produktion vum Film Spartacus z'iwwerhuelen, an dat am Glawen, datt de Kubrick vun der Gréisst vun der Produktioun géif ageschüchtert ginn, an dem Douglas dann deementspriechend géif entgéintkommen, well dee jo och als Produzent geschafft huet. Mä et sollt ganz anescht kommen. De Kubrick huet de Projet ugeholl a wollt ufänke seng Iddien a Standarden am Film z'imposéieren. En ettlech Membere vum Filmteam waren net ganz begeeschtert vu sengem Stil. De Kameramann Russell Metty z. B. huet sech bei de Produzenten doriwwer beschwéiert, datt de Kubrick seng Aarbecht als Kameramann iwwerholl hätt. Dem Kubrick seng Reaktioun dorop war datt hie sech sollt dohi setzen an einfach näischt maachen. De Metty huet gefollegt an d'Ironie vun der ganzer Saach war déi, datt hie mam Oscar fir seng Kameraaarbecht belount gouf.
De Leonhard Euler, gebuer de 15. Abrëll 1707 zu Riehen an der Schwäiz, a gestuerwen den 18. September 1783 zu St. Petersburg, war e Schwäizer Mathematiker a Physiker.
Hie war produktiv an huet d'Mathematik vum 18. Joerhonnert dominéiert. Hie war ee vun deenen éischten, déi d'Analyse an der Physik developpéiert hunn. No him sinn 23 mathematesch Objeten, Formelen a Resultater benannt.
De 17. Mee 1727 huet den Daniel Bernoulli en op d'Akademie vu St. Petersburg geruff.
Déi lescht siwwenzéng Joer vu sengem Liewe war e komplett blann, wat en awer net dovun ofgehalen huet, bal d'Hallschent vu senger Aarbecht an där Zäit ze realiséieren.
Posthum ass en zu speziellen Éiere komm: säi Bild war um Schwäizer 10-Frang-Schäin. E Moundkrater an en Asteroid sinn no him benannt.
De Gottfried Wilhelm Leibniz, gebuer den 1. Juli 1646 zu Leipzig a gestuerwen de 14. November 1716 zu Hannover, war een däitsche Philosoph.
De Konfuzius - latiniséiert aus 孔夫子 Kǒng Fūzǐ, war e chineesesche Philosoph aus der Zäit vun de Fréijoers- an Hierschtannalen. Hien huet warscheinlech vu 551 v. Chr. bis 479 v. Chr. gelieft a gouf ënner dem Numm Kong Qiu (孔丘) an der Stad Qufu am chineesesche Staat Lu (der haiteger Provënz Shandong) gebuer, wou en och gestuerwen ass.
Dat zentraalt Theema vu senge Léiere war d'mënschlech Uerdnung, déi senger Meenung no duerch Respekt virun anere Mënschen an d'Veréierung vun den Ahnen erreechbar ass. Dem Konfuzius säin Ideal war den „Edlen“ (君子 junzi), ee moralesch einwandfräie Mënsch. Edel kann de Mënsch nëmmen da sinn, wann en an Harmonie mat dem Weltganze ass.
De Karl Marx, gebuer de 5. Mee 1818 zu Tréier, a gestuerwen de 14. Mäerz 1883 zu London, war en däitsche Philosoph, Historiker, Ekonomist, Journalist a Protagonist vun der internationaler Aarbechterbeweegung.
Dem Karl Marx seng Eltere koumen aus bekannte jiddesche Famillje mat engem grousse preiseschen Nationalhoufert.
1835 huet de Karl Marx zu Bonn Droit studéiert an ass 1836 op Berlin gaangen, wou hie Geschicht a Philosophie studéiert huet.
Hien huet sech kritesch mat de Schrëfte vum Georg Wilhelm Friedrich Hegel ausernanergesat, an huet sech scho mat knapps 20 Joer am Krees vun enger Grupp vu sougenannte Lénkshegelianer engagéiert, déi sech am Dokterklub zesummegedoen haten.
1842 gouf hie Chefredakter vun der Kölner Rheinischen Zeitung, déi duerch hien eng liberal-oppositionell Orientatioun krut, an déi 1843 wéinst engem polemeschen Artikel géint en neit Gesetz huet missen zoumaachen.
1843 huet hie seng Jugendléift Jenny von Westphalen bestuet an hien ass op Paräis geplënnert. Do huet hie seng éischt sozialistesch Schrëfte verfaasst an de Friedrich Engels kennegeléiert. Dëse sollt him e gudde Frënd, Mataarbechter an Ënnerstëtzer a finanzieller Nout ginn.
1845 huet de Karl Marx Frankräich misse verloossen, an hien huet sech zu Bréissel néiergelooss. 1848 huet hien do zesumme mam Friedrich Engels fir de kommunistesche Bond d'Kommunistescht Manifest entworf. 1848 ass de Marx no dem Ausbroch vun der Februarrevolutioun iwwer Paräis op Köln gezunn. Hie gouf awer e Joer méi spéit nees ausgewisen an huet zu London eng permanent Residenz fonnt.
Zu London huet de Karl Marx, nieft Honnerte vun Ofhandlungen an Zeitungsartikelen, 1864 déi Éischt International' matgegrënnt an 1867 den éischte Band vum "Kapital" geschriwwen.
1883 ass de Karl Marx zu London un enger Longekrankheet gestuerwen.
D'Elizabeth I., gebuer de 7. September 1533 a gestuerwen de 24. Mäerz 1603, war Kinnigin vun England a Kinnigin vun Irland vum 17. November 1558 bis zu hirem Doud.
D'Elizabeth war déi fënneft a lescht Monarchin aus der Tudor Dynastie. Als Duechter vum Henry VIII. ass si als Prinzessin op d'Welt komm, mä hir Mamm, d'Anne Boleyn, ass higeriicht ginn, wéi d'Elizabeth 3 Joer hat.
1558 huet d'Elizabeth eng nei Reegel agefouert. D'Beroder vun der Kinnigin waren de William Cecil, I. Barong Burghley. Als eng vun hiren éischten Amtshandlungen als nei Kinnigin huet si sech agesat, eng Protestantesch Kierch ze grënnen.
Dem William Cecil war et wichteg, datt d'Kinnigin sech sollt bestueden. Wei en ze vill insistéiert huet, huet d'Elizabeth en dunn entlooss. Obwuel bekannt war, datt d'Kinnigin e Freier hat, huet si sech ni bestuet, warscheinlech fir d'Muecht am Staat net mat enger anerer Persoun deelen ze mussen. Well se ni bestuet war, gouf d'Elizabeth trotz hirer Liaisoun als "Virgin Queen" bekannt.
D'Elizabeth war d'Chefin vun engem staarke Regime, ënner hir war England eng unerkannte Muecht an et gouf keng gréisser Konflikter méi am Räich. De Problem war datt se keen Ierwen hat. No hir koum den James I. aus Schottland, den éischte Stuart, op den Troun.
Den Jawaharlal Nehru, op Hindi जवाहरलाल नेहरू Javāharlāl Nehrū, gebuer de 14. November 1889 zu Allahabad, a gestuerwen de 27. Mee 1964 zu Nei-Delhi, war en indesche Politiker a vun 1947 bis 1964 deen éischte Premierminister vun Indien.
Den Thomas vun Aquin, gebuer ëm 1225 um Schlass vu Roccasecca bei Neapel an Italien a gestuerwen de 7. Mäerz 1274 an der Abtei Fossanova, war en italieeneschen Dominikaner, deen als ee vun de bedeitendste Philosophen an Theologe vum Mëttelalter gëllt.
Hien ass géint de Wëlle vun senger adeleger Famill an deen nei gegrënnten Heeschenuerde vun den Dominikaner agetrueden - si hätten hie léiwer deemools am Benediktineruerde gesinn. Seng Bridder entféieren hie souguer, mä wéi et hinnen net geléngt, den Thomas vu sengem Wëllen ofzebréngen, loosse si hie schliisslech goen.
Vun 1248 bis 1252 léiert hie beim Albert dem Groussen, och en Dominikaner, zu Köln. Vun 1269 un ass hien als Studieprefekt vu sengem Uerden zu Neapel, wou en 1272 eng Dominikanerschoul opbaut.
Säi Liewen ass, geméiss dem Zil vun den Dominikaner, ganz op de Studium ausgeriicht. Zesumme mam Albertus grënnt hie gewëssermoossen eng nei, wëssenschaftlech Theologie, déi och naturwëssenschaftlech Erkenntnesser an d'Wësse vun den Araber an den ale Griichen, dat grad nei entdeckt gouf, mat abezitt.
1323 huet de Poopst Johannes XXII. den Thomas vun Aquin helleggesprach. 1567 krut hien den Titel Docteur de l'Église ("Kirchenvater").
Bis haut gëllt den Thomas vun Aquin als ee vun deene gréissten Theologen iwwerhaapt a gëtt als groussen Hellege veréiert.
Säi Graf ass an der Jakobinnerkierch vun Toulouse.
Dem Thomas säi Wierk ass enorm, net onbedéngt wat d'Zuel vun de Bicher ugeet, mä virun allem am Bezuch op seng Wierkung souwuel op d'Theologie wéi op d'Philosophie, am Mëttelalter an nach laang duerno. Seng Aart a Weis ze denken, seng systematesch Uerdnung vun der Theologie a seng grouss Erkenntnesser hunn d'Chrëschtentum wuel am stäerkste beaflosst, bis an eis Zäit eran.
Zu senge bekanntsten a wichtegste Schrëfte gehéieren d'Summa contra gentiles an d'Summa theologica, e Versuch, déi komplett chrëschtlech Theologie z'uerdnen a wëssenschaftlech erkläert duerzestellen.
Konfuzianismus (Chineesesch 儒家思想, D'Iddie vun den Unhänger aus der Schoul vun de Geléierten) bezeechent d'Philosophien an déi politesch Virstellungen, déi sech an der Traditioun vum Konfuzius a senge Schüler stellen.
De Konfuzianismus steet zesumme mam Taoismus an dem Buddhismus fir déi wichtegst chineesesch Glawenssystemer a Philosophien.
D'Demokratie ass e politesche System an deem d'Muecht bei der Majoritéit vum Vollek läit.
En huet säin Ursprong am antike Griicheland, wou dee System am 5. Joerhonnert virun eiser Zäitrechnung an de Polise wéi Athen opkomm ass.[1]
Déi meescht Länner an der westlecher Welt gëllen haut als Demokratien an deenen e Parlament d'Gesetzer stëmmt. Och d'Groussherzogtum Lëtzebuerg ass eng Demokratie. Am éischten Artikel vun der Lëtzebuerger Constitutioun steet:
De Begrëff Demokratie kënnt vum algriischen δημοκρατία (dēmokratiā), wat een als "Herrschaft vum Vollek" kann iwwersetzen. Et setzt sech aus de Wieder δῆμος (dēmos), "Vollek", a κρατός (kratós), "Gewalt", "Muecht" oder "Herrschaft" zesummen.
De Sozialismus ass nieft dem Liberalismus an dem Konservatismus eng vu den dräi grousse politeschen Ideologien, déi am 19. Joerhonnert entstane sinn. Si besteet aus enger Rei vun Theorien iwwer d'ekonomesch Organisatioun, déi den ëffentlechen oder kollektive Besëtz vun de Produktiounsmëttelen viraussetzt. Zil vum Sozialismus ass et, eng Gesellschaft opzebauen an där jiddwereen déi nämmlecht Chancen a Mëttelen huet, an dat iwwer d'Method vun der Kompensatioun.
Eng zentral Roll spillt d'Reform vun der privatkapitalistescher Wirtschaftsuerdnung, déi de Sozialisten no op sozialen a wirtschaftlechen Ofhängegkeete baséiert.[1]
De Sozialismus entspréngt dem Denke vum Zäitalter vun der Opklärung an ass ënner anerem de Prinziper vun der Franséischer Revolutioun verflicht.[1]
Am 18. an 19. Joerhonnert hu sech zwéin Haaptcouranten entwéckelt: den utopesche Sozialismus an de wëssenschaftleche Sozialismus:[2]
A Westeuropa si vill politesch Parteien, déi als sozialistesch Parteie gegrënnt goufen, haut de facto sozialdemokratesch ausgeriicht.
 Geld, (ofgeleet vu: gelt = Bezuelen, Tausch), oder Suen, ass en Tauschmëttel vum 2. Grad, dat e benotze ka fir ze kafen, ze bezuelen, Besoinen ze befriddegen a Verflichtungen anzegoen oder opzeléisen. An der Reegel ass d'Geldwiese staatlech organiséiert. An de vollekswirtschaftlechen Theorië gëtt d'Notioun vum Geld ausféierlech behandelt.
D'Geld erfëllt zwou Funktiounen:
Duerch d'Benotze vum Geld gëtt et einfach, fir ze bezuelen. Mä et gëtt och méi einfach, duerch d'Zwëscheschalte vu Geld, Saachen ouni Verloscht ze tauschen, wéi dat fréier beim Troc (Tausch ouni Geld) de Fall war. Dat selwecht ass och wouer fir d'Ofgläiche vun enger Schold. 
Fir d'Funktioun als universellt Mëttel beim Tausch erfëllen ze kënnen, muss genuch Geld am Ëmlaf sinn, an och an enger konstanter Quantitéit. Ass dat net de Fall, verännert sech de Wäert vum Geld an den Tausch gëtt schwiereg. Et kënnt dann zur Inflatioun zu engem Wäertverloscht vum Geld an deem enge Fall oder zur Deflatioun am ëmgekéierte Fall.
D'Geld ka gespäichert ginn, duerch de Verzicht op eng Consommatioun. Sou erméiglecht d'Geld datt een eng Ausgab op méi spéit verleeë kann. D'Geld erlaabt also d'Spueren, d'Uleeë vu Reservepolsteren, d'Iwwerdroe vu Reserve vun enger Plaz op déi aner, an d'Formatioun vu Kapital.
Dat ass d'Geld op de Konten, dat kurzfristeg disponibel ass. Zesumme mat dem Boergeld ergëtt sech d'Geldmass déi am Ëmlaf ass.
E Scheck ass eng schrëftlech Uweisung un eng Bank, fir e festgeluechte Betrag un de Proprietär oder de Porteur vum Scheck kurzfristeg ze bezuelen. Wa keen Numm um Scheck vermierkt ass, handelt et sech ëm en Inhaberscheck (fr.: chèque au porteur). E gëtt dann un deen, deen e presentéiert, bezuelt, soss muss d'Persoun, bei senger Aléisung sech ausweisen. E nominative Scheck kann awer och un eng Drëttpersoun duerch e Vermierk op senger Rëcksäit weidergereecht ginn. Da gëtt vun endosséieren oder engem Endossement geschwat. Wie sécher goe wëll, datt de Scheck net gestuel gëtt oder verluer geet, dee barréiert säi Scheck mat zwéin paralleel Strécher, an der Mëtt oder am lénksen Eck vum Scheck (Barréierte Scheck: kuckt méi héich d'Bild). Da gëtt de Scheck nämlech net boer ausbezuelt mä op engem Kont guttgeschriwwen.
Et kann en och mat enger Kreditkaart bezuelen. Dat ass eng Kaart aus Plastik, déi vu Kreditkaartegesellschaften oder Banken emettéiert gëtt, déi dem Keefer erlaabt bis zu enger gewësser Kreditlimite anzekafen. De Keefer gëtt dann um Enn vum Mount fir den Total vu sengen Akeef mat der Kaart belaascht an de Verkeefer kritt dann, no Ofzug vun enger Kommissioun, déi eenzel Zomme gutt geschriwwen. Meeschten erlaben d'Kreditkaarten et och, fir Geldberträg bis zu enger fester Limitt aus Bankautomaten opzehiewen. 
Et existéieren haut um internationale Plang follgend Kreditkarten:
D'OPEC, Organization of the Petroleum Exporting Countries - Organisatioun vun de Länner déi Pëtrol exportéieren, gouf op enger Konferenz am September 1960 zu Bagdad gegrënnt. D'Grënnungslänner waren den Irak, Iran, Kuwait, Saudiarabien a Venezuela.
Spéider hu sech sechs weider Staaten ugeschloss: Katar (1961), Indonesien (1962), Libyen (1962), d'Vereenegt Arabesch Emirater (1967), Algerien (1969) an Nigeria (1971). Ecuador war vun 1973 bis 1992 Member an de Gabun vun 1975 bis 1994.
Zanter 1965 huet de Kartell säi Sëtz zu Wien.
D'OPEC-Memberstaate fërderen zirka 40 % vun der weltwäiter Pëtrolsproduktioun a verfügen iwwer dräi Véirel vun de weltwäite Pëtrolsreserven. Allerdéngs vermudde verschidden Experten, ë. a. de Matthew Simmons), datt d'Donnéeen iwwer d'Reserven zum Beispill vu Saudiarabien net zoutreffen. Nodeem all Net-OPEC-Staaten hire Fërdermaximum "Peak-Oil" iwwerschratt hunn, ass z'erwaarden datt den Afloss vun der OPEC steige wäert. Ënner den 10 gréisste Pëtrolsfërderer weltwäit sinn nëmme Saudiarabien, Iran, Venezuela an d'VAE Member an der OPEC.
Beim Iwwerschreide vu festgeluechte Quote kann d'OPEC Sanktiounen aleeden. D'Organisatioun funktionéiert follgendermoossen:
Zweemol am Joer treffe sech d'Ministere vun der OPEC déi fir Energie a Pëtrol zoustänneg sinn, fir de Stand vum Pëtrolsmaart ze beuerteelen a Moossnamen anzeleeden, fir d'Offer vum Pëtrol ze sécheren. D'Konferenz mécht dann déi nei Richtlinne publik.
Den OPEC-Sekretariat féiert d'exekutiv Funktiounen aus. Him ënnerleien d'Aufgabe vun der Fuerschung am Beräich Energie a Finanzen. Ausserdeem gi Statistiken erstallt a verëffentlecht. Och Virträg a Seminaire leien am Aufgabeberäich vum Sekretariat. Ausserdeem huet de Sekretariat eng grouss Bibliothéik, déi fir d'Vertrieder vun de Memberstaaten a fir Fuerscher a Studenten op ass. Finanzéiert gëtt de Sekretariat duerch Bäiträg vun de Memberstaaten.
De Representant vun der OPEC ass de Generalsekretär, deen och Leeder vum Sekretariat ass. Dëse gëtt entweeder fir dräi Joer gewielt oder alphabetesch duerch e Rotatiounsprinzip fir zwee Joer ernannt.
Departementer vum Sekretariat sinn: Fuerschung, Energiestudien, Wirtschaft a Finanzen, Dateservice, Personal a Verwaltung, OPECNA (OPEC-News Agency), Büro vum Generalsekretär an Droit.
Den Objektiv vun der OPEC ass eng gemeinsam Uelegpolitik, fir sech ënner anerem géint e Präisverfall ofzesécheren. Duerch d'Festleeë vun de Fërderquote fir déi eenzel OPEC-Membere soll d'Pëtrolsproduktioun gereegelt ginn an doduerch, mat Hëllef vun enger Drosselung oder Steigerung vun der Pëtrolsfërderung, de Präis fir de Pëtrol gedréckt, stabiliséiert oder ugehuewe ginn. Allerdéngs kënnt et och fir, datt sech eenzel Memberen net un déi festgesate Fërderquoten halen an hir eege wirtschaftlech a politesch Ziler verfollegen.
Wärend den 1950er Joren ass de Pëtrolspräis erofgaangen, well ëmmer nei Quellen erschloss goufen, an d'Offer um Weltmaart gewuess ass. Dëst huet zu schwéiere Verloschter an de Staatskeese vun de Pëtrolslänner gefouert. Ëm 1960 hate vill vun dëse Staaten eescht Haushaltskrisen. An dëser Situatioun huet Saudiarabien de Virschlag gemaach, e Fërderkartell ze grënnen. Et sollt net nëmmen de Montant vum Pëtrol kontrolléieren, dee gefërdert gëtt, mä och e Géigegewiicht zu de grousse Pëtrolskonzerner bilden, déi op der Basis vun Traitéen aus der Kolonialzäit hir Gewënner ouni Bedeelegung vun de Staaten erwirtschaft hunn, op deenen d'Pëtrolsquelle louchen.
De 14. September 1960 gouf d'OPEC zu Bagdad gegrënnt. Hir éischt Membere waren Irak, Iran, Kuwait, Saudiarabien a Venezuela. Als éischt Moossname goufen eng Verstaatlechung vun de Pëtrolsquellen, d'Ofschwätze vum Fërdermontant an eng méi héich Besteierung vun de Pëtrolsfirme beschloss. D'Steiere sollten eng Geldquell opmaachen, déi onofhängeg vum Fërdermontant ass. Am Ufank gouf d'OPEC weltwäit net wierklech wichteg ageschat, zemools well se nëmmen e klengen Deel vun de Fërderlänner ëmfaasst huet.
1965 gouf Wien zum Sëtz vun der OPEC. D'Länner hu sech op eng gemeinsam Fërderpolitik gëeenegt, fir d'Präisser ze stäipen.
1970 gouf de Präis vum réie Pëtrol ëm 30 % an d'Luucht gehuewen an d'Pëtrolsgesellschaften hu misse Steieren an der Héicht vu mindestens 55 % vun den Nettoverdéngschter bezuelen.
1971 goufen no Verhandlunge mat anere Pëtrolskonzerner d'Präisser fir réie Pëtrol an d'Luucht gehuewen. Weiderhin huet d'OPEC e Staatsundeel vun iwwer 50 % ugestrieft.
1973 ass de Pëtrolspräis vun 1972, 2.89 US-$ pro Barrel, op 11.65 Dollar an d'Luucht gaangen, nodeem d'OPEC als Reaktioun op de Jom-Kippur-Krich e Pëtrolsboykott géint d'westlech Staaten ausgeruff hat. Zu dëser Zäit hunn d'OPEC-Staate 55 % vum Weltbedarf u Pëtrol gefërdert. Dësen Zäitraum gëtt als Éischt Pëtrolskris bezeechent.
Vun 1974 bis 1978 goufen d'Pëtrolspräisser meeschtens all halleft Joer ëm 5 bis 10 % erhéicht, fir d'Inflatioun vum US-Dollar ze kompenséieren.
1975 Geiselnam am Wiener OPEC-Haaptgebai duerch Terroristen ënner dem Carlos
1979 koum déi 2. Pëtrolskris. No der islamescher Revolutioun gouf de Pëtrolspräis vu 15,5 op 24 US-Dollar pro Barrel ugehuewen, Libyen, Algerien an den Irak hu souguer 30 US-Dollar fir hire Pëtrol verlaangt.
1980 war den Héichpunkt vun der Héichpräispolitik vun der OPEC, Libyen huet 41 US-Dollar verlaangt, Arabien 32 an déi aner OPEC-Staate 36 US-Dollar pro Barrel.
1981 ass de Pëtrolofsaz zeréckgaangen. D'Industriestaate waren a Rezessioun an opgrond vun den héije Pëtrolspräisser an der éischter Pëtrolskris hu vill Länner an alternativ Energiequellen investéiert, wat an de Jore 1979 bis 1983 de weltwäite Pëtrolverbrauch ëm 11 % an de Weltmaartundeel vun der OPEC ëm 40 % zeréckgoe gelooss huet.
1982 gouf eng Produktiounsdrosselung beschloss, déi awer net agehale gouf. Den OPEC-Undeel um Weltmaart ass op 33 % erofgaangen an 1985 op 30 %, d'Fërderung hat hiren Déifstwäert mat 17,34 Mio. Barrel pro Dag erreecht.
1983 goufen d'Präisser vu 34 op 29 US-Dollar pro Barrel erofgesat, d'Fërderquot vun 18,5 op 16 Mio. Barrel pro Dag. D'Kartell vun der OPEC huet d'Muecht verluer.
1986 ass de Präis op manner wéi 10 US-Dollar pro Barrel gefall. Dëst koum duerch eng Iwwerproduktioun vu Pëtrol an dem Versuch vu vereenzelten OPEC-Staaten, hir Plaz um Weltmaart ze verbesseren, andeems si d'Präisser erofsetzen. Duerch dëse staarke Präisverfall war d'OPEC an enger Kris, wat d'Ministeren dozou bruecht huet, 1988 Diskussioune mat de Staate vun der IPEC, den "Independent Petroleum Exporting Countries", ze féieren. Déi haten awer kee groussen Effet.
1990 gouf de Riichtpräis vun 18 op 21 Dollar pro Barrel erhéicht. D'Präiszil gouf nëmmen opgrond vum Zweete Golfkrich an der Invasioun vum Kuwait erreecht.
An de Joren 1990 bis 1994 gouf de Fërdermontant ëm 8,5 Prozent erhéicht, trotzdeem sinn d'Recetten duerch de Pëtrolsexport vun 143 Milliarden an der Moyenne op 126 Milliarden Dollar pro Joer erofgaangen.
De Pëtrolspräis louch am Abrëll 2005 bei ronn 55 Dollar pro Barrel. D'US-Pëtrolspräisser hunn den 11. August 2005 mat 66 Dollar eng Rekordhéicht erreecht. De Grond läit haaptsächlech am chineesesche Wirtschaftsboom. 1990 huet China fënnefmol méi Pëtrol exportéiert wéi importéiert. Zanter 1993 huet China méi Pëtrol importéiert wéi exportéiert. Zanter 2003 importéiert et méi Pëtrol wéi Japan. 2004 huet d'Räich vun der Mëtt 120 Milliounen Tonne Pëtrol a Pëtrolsproduiten importéiert. D'OPEC schätzt, datt an den nächsten 30 Joer ronn 23 % vun der Nofro vu China ausgoe wäert.
Südkorea huet virgeschloe fir en Zesummeschloss vun de Länner déi Pëtrol importéieren ze grënnen, als Géigegewiicht zu der OPEC.
Eng Ofdreiwung (medezinesch: abruptio graviditatis) ass de geplangten, virzäitegen Ofbroch vun enger Schwangerschaft, well déi aus den ënnerschiddlechste Grënn net gewënscht ass oder fir d'Gesondheet vun der Fra net a Gefor ze bréngen. Eng Ofdreiwung ënnerscheet sech vun enger Feelgebuert, medezinesch Abort oder Spontanabort genannt, doduerch, datt eng Feelgebuert natierlech resp. medezinesch Ursaachen huet an net geplangt ass an net duerch en Agrëff provozéiert gëtt.
Ofdreiwung ass e ganz ëmstriddent Theema. Am Konflikt stinn do moralesch, eethesch a reliéis Iwwerzeegungen, gesellschaftlech a juristesch Uspréch, wéi och d'Selbstbestëmmmungrecht vun der Fra an d'Recht op Liewe vum Embryo resp. dem Fötus. Doduerch ergi sech ganz ënnerschiddlech bis widderspréchlech eethesch Urteeler a juristesch Reegelungen.
D'Gesetz vum 12. Dezember 2012 reegelt d'Ofdreiwung zu Lëtzebuerg nei[1].
Virun 2012 huet d'Gesetz vum 15. November 1978 d'Ofdreiwung gereegelt[2],[3]. Bis dunn hat d'Gesetz vun 1879 d'Fro vun der Ofdreiwung gereegelt[4].
D'Zuel vun den Ofdreiwungen zu Lëtzebuerg läit bei ronn 1100 am Joer. Am Planning familial ass d'Zuel vun den Ofdreiwunge vun 245 am Joer 2009 op 558 am Joer 2012 eropgaangen. Ronn 10 % vun den Ofdreiwunge si bei Fraen ënner 25 Joer a ronn 1 % bei Mannerjäregen. Vun deenen 1100 Ofdreiwunge ginn der ronn 1000 duerch Curetage oder Aspiratioun gemaach a ronn 100 mat Hëllef vu Medikamenter. Iwwer Ofdreiwungen no der 12. Schwangerschaftswoch gëtt et keng Statistik.[5]
D'Zuel vun den Ofdreiwungen zu Lëtzebuerg schéngt zouzehuelen. De Planning familial huet am Joer 2014 655 medikamentéis Ofdreiwunge begleet. 2013 waren et der 610 an 2008 just 150[6].
Griichesch ass eng indoeuropäesch Sprooch, déi zur Grupp vun de Kentum-Sproochen an zur hellenescher Branche vun dëser Sproochefamill gehéiert. Griichesch gëtt vun zirka zwielef Millioune Leit als Mammesprooch geschwat, vun deenen zirka 9,9 Milliounen a Griicheland liewen. Déi aner sinn a 35 Länner verdeelt. Op Zypern ass Griichesch, nieft dem Tierkeschen och eng offiziell Sprooch. D'Griichesch ass och eng vun de 24 offizielle Sprooche vun der Europäescher Unioun.
Déi eelst schrëftlech Zeie vun der Sprooch si mykenesch Texter an der Linearschrëft B. Wärend der klassescher Zäit gëtt et schonn eng jett Dialekter, zu de wichtegsten zielen d'Attesch-Ionescht (wat hautdesdaags an de Schoulen als "Algriichesch" geléiert gëtt), d'Dorescht-Nordwestgriichescht, d'Aeolescht, an d'Arkadesch-Kyprescht.
D'politesch, wirtschaftlech a kulturell Positioun vun Athen am 5. Joerhonnert v. Chr. hunn deen do geschwaten atteschen Dialekt zur iwwerregionaler Allgemengsprooch (Koinè) gi gelooss. Duerch d'Eruewerunge vum Alexander de Groussen am 4. Joerhonnert v. Chr. gouf et zu enger Weltsprooch an Lingua franca. Och am Réimesche Räich blouf Griichesch nieft Latäin eng Amtssprooch. Den Afloss vu Friemsproochen huet ëmmer erëm zu Beméiunge gefouert, d'griichesch Sprooch ze botzen a sech op d'klassescht Attesch ze baséieren. Soueng "gebotzte" Versioun gouf e puer Joerhonnerte méi spéit zur Amts- a Literatursprooch vum Byzantinesche Räich.
Wärend der Besatzung duerch d'Osmanescht Räich war d'Ënnerriichte vu Griichesch offiziell verbueden. Allerdéngs huet d'Sprooch weidergelieft, am Alldag vun de Griichen, a bei de Paschtéier, déi et trotzdeem heemlech geléiert hunn. D'Sprooch huet sech awer wärend dëser Zäit staark verännert. No der moderner Staatsfondatioun gouf d'Katharevousa (καθαρευουσα = Reng Sprooch) offiziell Sprooch, eng Konschtsprooch, déi awer de Wuertschaz vum Attesche konservéiert hat, mä neigriichesch grammatesch Strukturen hat. Eréischt 1976 gouf d'Vollekssprooch ("Dimotiki", gr. δημοτικη) definitiv zur Sprooch vun der Verwaltung an der Wëssenschaft.
Am Laf vun de JoerDausenden huet d'Griichesch Sprooch vill Verännerungen an der Aussprooch matgemaach, d'Orthographie ass awer zum groussen Deel konstant bliwwen. Dëst ass ënner anerem op déi sélleche "Botzaktiounen" zeréckzeféieren. Déi an hellenistescher Zäit agefouert Accente goufen nach bis viru kuerzem benotzt. Duerch en Dekret vum griichesche President vum 29. Abrëll 1982 goufen den accent grave, den accent circonflexe, de Spiritus asper an de Spiritus lenis ofgeschaaft. Am Neigriichesche gëtt et hautdesdaags nëmmen nach den accent aigu, deen déi betounte Silb markéiert.
D'griichesch Sprooch a Schrëft haten e groussen Afloss op Europa: d'laténgescht genee sou wéi d'kyrillescht Alphabet goufen op der Basis vum griicheschen Alphabet entwéckelt, an a villen europäesche Sprooche fënnt een nach d'Wuerzele vu griichesche Wierder.
Literatur (lat. litterae - "Buschtaweschrëft") bezeechent d'Totalitéit vu schrëftlech oder mëndlech iwwerliwwerten Texter.
D'Literatur, an d'Schrëft am Allgemengen, ass eng vun de gréissten Erfindunge vun der Mënschheet. Si stäerkt ënner anerem eis Fäegkeet "ëm aner Leit ze kräischen, déi net mir selwer sinn, oder eppes mat eis ze dinn hunn" (Susan Sontag) an eis Saachen ze verbildlechen, vun deene mir duerch Raum an Zäit getrennt sinn. Mat der wëssenschaftlecher Erfuerschung vun der Literatur befaasst sech d'Literaturwëssenschaft.
Mat der Literatur a Raum an Zäit befaasst sech d'Literaturgeschicht. Déi éischt literar-geschichtlech Wierker hu virun allem doraus bestanen, Schrëftsteller an hir Wierker chronologesch festzehalen. E fréit Beispill dofir ass dem J.F. Reimann säi Versuch einer Einleitung in die historiam literarum sowohl insgemein als auch in die historiam literariam der Teutschen insonderheit (Halle, 1708-1721).
Zanter der Bléi vun de geschichtleche Wëssenschaften am 19. Joerhonnert koumen d'Leit zur Erkenntnes, datt eng richteg Literaturgeschicht virun allem d'geeschtegt Liewen, seng Entwécklung an d'Bedingungen ënnersiche soll (zum Beispill beim G.G. Gervinus, Geschichte der deutschen Dichtung, Leipzig, 1835-1842).
Gratis-Literatur kann een am Internet eroflueden. Dëst funktionéiert änlech wéi beim GFDL-Prinzip. Vum Aesop bis zum Zola kann een Dausende vu Gedichter, Romaner, Novellen, Fabelen an aner literaresch Wierker liesen. De Projet Gutenberg befaasst sech intensiv mat der Aufgab, international Literatur gratis am Internet zur Verfügung ze stellen.
Déi jeeweileg Form gëtt dobäi nach eng Kéier an zwou Kategorien ënnerdeelt:
sou datt een all literaresch Form entweeder a Vers oder a Prosa schreiwe kann.
Natur (lat.: natura, vun nasci = "entstoen, gebuere ginn") bezeechent alles, wat net duerch de Mënsch erschafe gouf. De Begrëff gëtt a verschidde Gesellschaften, munnechmol och bannent enger Gesellschaft, ënnerschiddlech an heiansdo widderspréchlech benotzt.
De Mars (planetarescht Symbol: ) ass, vun der Sonn aus gesinn, de véierte Planéit an eisem Sonnesystem. Hien zielt zu den Planéiten déi der Äerd gläichen. Wéinst senger orange- bis bluttrouder Faarf gouf hien nom réimesche Krichsgott Mars genannt a gëtt och de Roude Planéit genannt. D'Fierwung selwer verdankt de Planéit dem Eisenoxid-Stëpps, de sech op der Fläch an an der Atmosphär verdeelt huet. Sou ass de Mars e „raschtege“ Planéit.
Säin Duerchmiesser ass mat knapps 6800 Kilometer ongeféier hallef sou grouss wéi den Äerdduerchmiesser, säi Volumen ass gutt e Siwentel vun der Äerd. Domat ass de Mars nom Merkur den zweetklengste Planéit am Sonnesystem. Mat enger duerchschnëttlecher Distanz vun 228 Millioune Kilometer ass hie ronn 1,5-mol sou wäit vun der Sonn ewech wéi eis Äerd.
Déi zwou Polkapen an en ettlech donkel Fläche si mat groussen Teleskope gutt ze gesinn. Fotoe vun de Raumsonde weisen eng deelweis mat Kratere bedeckt Uewerfläch a staark Spuere vu fréierer Tektonik (déif Canyonen a fënnef iwwer 20 km héich Vulkaner). Marsroboteren hunn an der Tëschenzäit schonn en ettlech Gebidder geologesch ënnersicht.
D'Zeeche vum Mars soll e Schëld mat engem Speer deen dohanner steet duerstellen a steet fir de réimesche Krichsgott; an der Biologie symboliséiert et dat männlecht Geschlecht: ♂.
De Mars huet zwéi kleng, onreegelméisseg geformt Mounden, déi 1877 entdeckt goufen: Phobos an Deimos (griichesch fir Fuercht a Schreck).
De Mars beweegt sech op enger Distanz vun 206,62 bis 249,23 Millioune Kilometer (1,38 AE bis 1,67 AE) a knapps 687 Deeg (ongeféier 1,9 Joer) op enger elliptescher Ëmlafbunn ëm d'Sonn. D'Bunn ass 1,85° géint d'Ekliptik gebéit.
Seng Bunnvitess schwankt mam Sonnenofstand tëscht 26,50 km/s an 21,97 km/s an ass an der Moyenne 24,13 km/s. D'Bunnexzentrizitéit ass 0,0935. No der Ëmlafbunn vum Merkurs ass dat déi zweetgréisst Ofwäichung vun der Kreesform ënner alle Planéitebunnen am Sonnesystem.
An der Vergaangenheet hat de Mars eng manner exzentresch Ëmlafbunn. Virun 1,35 Millioune Joer war d'Exzentrizitéit nëmme ronn 0,002, manner wéi déi vun der Äerd haut. D'Period vun der Marsexzentrizitéit ass ronn 96.000 Joer, déi vun der Äerd ongeféier 100.000 Joer. De Mars huet awer nach e méi laangen Exzentrizitéitszyklus mat enger Period vun 2,2 Millioune Joer, deen dee mat der Period vu 96.000 Joer iwwerlagert. An de leschten 35.000 Joer gouf d'Ëmlafbunn duerch déi gravitativ Kräfte vun anere Planéiten e bëssi méi exzentresch. De minimalen Ofstand tëscht Äerd a Mars wäert an de nächste 25.000 Joer nach e bëssi manner ginn.
Et gëtt véier bekannt Asteroiden, déi sech mam Mars déi gläich Ëmlafbunn deelen (Mars-Trojaner). Si sinn op de Lagrangepunkten L4 an L5, dat heescht, si beweege sech ëm 60° virum Planéit oder kommen ëm 60° hannendrun.
De Mars rotéiert a ronn 24 Stonnen an 37 Minutten eemol ëm déi eegen Achs. A Bezuch op säi Laf ëm d'Sonn ergëtt sech doraus e Marsdag vu knapps 24 Stonnen a 40 Minutten, deen och Sol genannt gëtt. Well den Equatorplang vum Planéit ëm 25° 12′ géint de Bunneplang gebéit ass, gëtt et, wéi op der Äerd, Joreszäite. Si daueren awer bal duebel sou laang wéi déi ierdesch Joreszäiten, well hinnen d'Marsjoer mat 687 Deeg zugronn läit. Si sinn och ënnerschiddlech laang, well d'Marsbunn méi elliptesch ëm d'Sonn leeft wéi déi vun der Äerd (kuckt Joreszäiten).
D'Rotatiounsachs féiert zudeem eng Prezessiounsbeweegung mat enger Period vun 170.000 Joer aus. Aus dësem Wäert, dee mat Hëllef vun der Pathfinder-Missioun festgestallt gouf, kënnen d'Wëssenschaftler op d'Massekonzentratioun am Kär vum Planéit schéissen. De marsianesche Polarstär vum Norden ass den Deneb.
Den Equatorduerchmiesser vum Mars ass mat 6792 km ongeféier duebel sou grouss wéi dee vum Äerdmound. Seng Uewerfläch ass ongeféier e Véirel vun der Äerduewerfläch a seng Mass een Zéngtel vun der Äerdmass. D'Uewerfläch vum Mars ass mat 144 Mio. km2 ongeféier gläich mat der ganzer Uewerfläch vun alle Kontinente vun der Äerd (149 Mio. km2).
D'Gravitatiounsacceleratioun op der Uewerfläch ass 3,69 m/s², dat sinn ongeféier 38 % vun der ierdescher. Mat enger Dicht vun 3,9 g/cm³ weist de Mars de klengste Wäert vun den terrestresche Planéiten op. Doduerch ass d'Schwéierkraaft op him souguer nach méi kleng wéi op dem klengeren, awer dichteren Merkur.
De Mars huet eng ganz dënn Atmosphär. Dofir ass den Atmosphärendrock ganz niddreg, a Waasser kann net a flësseger Form op der Marsuewerfläch existéieren, ausgeholl kuerzzäiteg an den déifgeleeëne Gebidder.
Well déi dënn Marsatmosphär nëmme wéineg Sonnewäermt späichere kann, sinn d'Temperaturënnerschidder op der Uewerfläch ganz grouss. D'Temperaturen erreechen an der Equatorgéigend ronn 20 °C am Dag a fale bis op −85 °C an der Nuecht. D'Temperatur an der Moyenne um Planéit läit bei −55 °C.
D'Marsatmosphär besteet zu 95,3 % aus Kuelendioxid. Dozou kommen nach 2,7 % Stéckstoff, 1,6 % Argon, kleng Deeler u Sauerstoff (1300 ppm) a Kuelemonoxid (800 ppm) souwéi Spuere vu Waasserdamp (210 ppm) an aner Verbindungen oder Elementer.
D'Atmosphär ass zimmlech stëbseg. Si huet Deelercher vun 1,5 µm am Duerchmiesser, déi den Himmel iwwer dem Mars an e bleecht giel- bis orange-bronge Faarftoun erschénge loossen.
Den atmosphäreschen Drock ass op der Uewerfläch vum Mars am Schnëtt nëmme 6,36 hPa (Hektopascal). Am Verglach zu duerchschnëttlech 1013 hPa op der Äerd sinn dëst nëmmen 0,63 % an entsprécht dem Loftdrock vun der Äerdatmosphär an enger Héicht vun 35 Kilometer. D'Atmosphär gouf warscheinlech am Laf vun der Zäit vum Sonnewand ofgedroen an an de Weltraum matgerass. Dëst gouf duerch déi kleng Schwéierkraaft vum Planéit a sengem schwaache Magnéitfeld begënschtegt, dat kee Schutz virun den héichenergeteschen Deelercher vun der Sonn bitt.
Am Joer 2003 konnte mat äerdgestëtzten Teleskopen an 2004 duerch de Planetary Fourier Spectrometer (PFS) un der Raumsond Mars Express Spuere vu Methan (ongeféier 10 ppb) a Formaldehyd (130 ppb) nogewise ginn. Methan verbleift ronn 340 Joer an der Atmosphär vum Mars, Formaldehyd nëmme 7,5 Stonnen. Methan gëtt duerch ultraviolett Stralung ofgebaut, well déi dënne Atmosphär vum Mars net virun dëser Stralung schützt. Dobäi oxidéiert Methan zu Waasser a Kuelendioxid.
Fir d'Unheefung vum Methan an der Atmosphär z'erklären, geet eng Produktioun vun 150 Tonne pro Joer duer. Bei der Ëmsetzung zu Formaldehyd missten awer 2,5 Milliounen Tonne aus „Methanquellen“ stamen. Als Quelle kommen aktive Vulkanismus, Koméitenaschléi oder och methanproduzéierend Mikroorganismen a Betruecht. Et kënnt awer och duerch eng geothermesch Reaktioun, d'Serpentiniséierung (dobäi bedeelegt Komponente si Waasser, Kuelendioxid an d'Mineral Olivin, dat dacks um Mars virkënnt), entstoen. Formaldehyd kann duerch Héichtestralung aus Gasen an Äis entstoen. Et gëtt awer ugezweifelt, datt en abiotesche Prozess sou vill Methan bilde kann, well et dozou Regioune mat héijer geologescher Aktivitéit brauch.
De Methan ass net gläichméisseg verdeelt, mä huet e Muster mat eppes méi héije Konzentratiounen. Méiglecherweis gouf de Noschub vu Methan kuerzfristeg ënnerbrach, ier e sech gläichméisseg an der Atmosphär verdeele konnt.
2009 gouf iwwer Methaneruptiounen um Mars informéiert.
De Goro Komatsu vun der Universitéit Gabriele d'Annunzio zu Pescara hat am September 2010 seng Entdeckung vu geologesche Strukture vu ronn 1 km Duerchmiesser op Satellittebiller vun der Chryse-Déiffläch presentéiert, déi Methangas produzéierende Schlammvulkane op der Äerd gläichen. Eng primär Quell fir d'Gas ass domat awer nach net fonnt.
Ofhängeg vun de Joreszäiten an der Intensitéit vun der Sonnenastralung fannen an der Atmosphär dynamesch Virgäng statt. Déi veräiste Polkape subliméieren am Summer deelweis, a kondenséierter Waasserdamp bilt ausgedeent Zirruswolleke. D'Polkape selwer bestinn aus Kuelendioxidäis a Waasseräis.
2008 hu Wëssenschaftler vun der Universitéit Versailles Wolleken aus gefruerenem Kuelendioxid mat Hëllef vun der Raumsond Mars Express entdeckt. Si hate sech a bis zu 80 Kilometer Héicht opgehalen. Gläichzäiteg sinn si mat enger horizontaler Ausdeenung vu bis zu 100 km och ganz groussflächeg. D'CO2-Äispartikel an de Wolleke si mat bis zu engem Mikrometer Duerchmiesser relativ grouss. D'Wolleken absorbéiere bis zu 40 % vum astralende Sonneliicht a kënnen domat d'Temperatur vun der Uewerfläch ëm bis zu 10 °C méi kleng maachen.
Mat Hëllef vum Laser LIDAR vun der Raumsond Phoenix gouf 2009 entdeckt, datt an der zweeter Nuetshallschent fofzeg Deeg no der Sonnenwend winzeg Äiskristalle aus dënnen Zirruswolleken op de Marsbuedem gefall sinn.
Hätt de Mars eng äerdänlech Ëmlafbunn, géifen d'Joreszäiten duerch d'Achseschréi änlech deene vun der Äerd sinn. Déi grouss Exzentrizitéit vum Marsorbit huet eng enorm Auswirkung op d'Joreszäiten. De Mars ass wärend dem Summer op der Südhallefkugel an am Wanter an der nërdlecher Hemisphär no dem Perihel vu senger Bunn. Nom Aphel ass an der südlecher Hemisphär Wanter an an der nërdlecher Summer.
Dat huet zur Folleg, datt d'Joreszäiten an der südlecher Hemisphär vill méi däitlech ausgepräegt si wéi an der nërdlecher, wou d'Klima méi mëll ass, wéi et soss de Fall wier. D'Summertemperaturen am Süde kënne bis zu 30 °C méi héich si wéi déi vergläichbar Temperature am Summer vum Norden. D'Joreszäite sinn duerch d'Exzentrizitéit vun der Marsëmlafbunn ënnerschiddlech laang. Op der Nordhallefkugel dauert d'Fréijoer 199,6, de Summer 181,7, den Hierscht 145,6 an de Wanter 160,1 ierdesch Deeg.
Wärend dem Marsfréijoer kënnen op de grousse flaache Flächen hefteg Stëbstierm optrieden, déi grouss Deeler vun der Marsuewerfläch verschleieren.
Fotoe vu Marssonde weisen och Wandstierm, déi iwwer d'Marsflächen zéien an um Buedem donkel Spueren hannerloossen.
Stëbstierm triede gewéinlech wärend dem Perihel op, well de Planéit zu dësem Zäitpunkt 40 Prozent méi Sonneliicht kritt wéi wärend dem Aphel. Wärend dem Aphel entstinn an der Atmosphär Wolleken aus Waasseräis, déi hirersäits mat de Stëbsdeelercher interagéieren a sou d'Temperatur op dem Planéit beaflossen. D'Wandvitessen an der ieweschter Atmosphär kënne bis zu 650 km/h erreechen, an um Buedem ëmmerhin bal 400 km/h.[1]Bei heftege Stëbsstierm schéngt et och zu Wiederen ze kommen. Am Juni 2006 hate Fuerscher mat engem Radioteleskop de Mars ënnersicht, an hate festgestallt datt am Mikrowelleberäich Stralungsausbréch, wéi si bei Blëtzer optrieden, virkoum sinn. An der Regioun, an där een d'Stralungsimpulser observéiert hat, waren zu där Zäit en heftege Stëbsstuerm mat héije Stëbswolleken um Nopeschplanéit. Souwuel den observéierte Stëbsstuerm wéi och de Spektrum vun de Stralungsimpulser deiten op e Stëbwieder mat Blëtzer respektiv groussen Entluedungen hin.[2],[3]
De Mars huet zwéi kleng, onreegelméisseg geformte Mounden, de Phobos an den Deimos, griichesch Nimm déi op Lëtzebuergesch Angscht a Schrecke bedeiten. Héchstwarscheinlech sinn déi zwéi Mounde vum Mars agefaangen Asteroiden.
Si goufen 1877 vum US-amerikaneschen Astronom Asaph Hall entdeckt an no deenen an der Ilias iwwerliwwerten zwéi Begleeder, déi de Won vum Krichsgott Ares (lat. Mars) gezunn hunn, benannt.
De Phobos an den Deimos sinn zwéin onreegelméisseg geformt Fielsbléck.
D'Ëmlafzäit vum Phobos ass méi kuerz wéi d'Rotatiounszäit vum Mars. De Mound kënnt dem Mars duerch d'Gezäitewiesselwierkung op enger Spiralbunn lues awer ëmmer méi no a fält engesdaags op de Planéit oder gëtt duerch Gezäitekräften auserneegerappt, soudatt e fir kuerz Zäit als Marsréng ende wäert. 
 Portal Astronomie
E Protein (Eewäiss) ass e Polymer vun Aminosaieren (tëscht 100 an e puer Dausend) déi mat enger Peptidbindung verbonne sinn, dowéinst kann een och Polypeptide soen. (Bei manner wéi 100 Aminosaiere schwätzt een normalerweis vun engem Peptid).
D'Primärstruktur vun engem Protein ass d'Reiefolleg vun den Aminosaieren, sou wéi se vun den RNS virgeschriwwen ass.
D'Sekundärstruktur entsprécht der Positioun am Raum vun de Aminosaieren, d'Aminosaierekette bleift nämlech net linear mä faalt sech soudatt d'Energie bannent dem Moleküll méiglechst kleng ass. Dobäi si verschidde Strukture besonnesch heefeg unzetreffen:
D'Sekundärstrukturen gi stabiliséiert duerch Waasserstoffbrécken tëscht de Waasserstoff- a Sauerstoffatomer vum Proteinskelett (also net de Säitekette vun den Aminosaieren)
D'Tertiärstruktur ass d'Organisatioun vun de verschiddenen Sekundärstrukturelementer ënner sech. Déi Organisatioun gëtt bestëmmt duerch net-kovalent Bindungen tëscht den Aminosaieresäiteketten, z. B. London-Dispersiouns-Kräfte, Salzbrécken, Disulfidbrécken (déi sinn allerdéngs kovalent). E Protein kann nëmmen aktiv sinn, wa seng Tertiärstruktur korrekt ass.
Verschidde Proteinne brauche méi Polypeptidkette fir funktionell ze sinn, z. B. Hämoglobin. D'Quaternärstruktur beschreift wéi déi verschidde Molekülle mussen am Raum organiséiert si fir ze funktionéieren.
An den Organismen hunn d'Proteinne ganz verschidden a villsäiteg Aufgaben, z. B.
Bal all d'Proteinne ginn duerch Ribosomen zesummengesat déi eng RNS liesen. (kuckt Molekularbiologie an Translatioun). E puer (kleng) Proteinne kënnen duerch Enzymer zesummegesat ginn, an deem Fall kënnen och speziell Aminosaieren agebaut ginn, déi net am geneetesche Code virgesi sinn.
Proteinnen erfëllen an alle Beräicher vum Kierper wichteg Aufgabe vu verschiddenen Aarten. Si sinn de Grondbaustee vun allem Liewen.
Si bilden nieft de Kuelenhydrater an de Lipiden den Haaptbestanddeel vun der mënschlerer Ernierung. 
De Kierper besteet aus 15 bis 20 % aus Proteinnen, mä e brauch awer dauernd d'Opnam vun hinnen, well e se net selwer produzéiere kann.
Déi Proteinnen déi mam Iessen opgeholl ginn an eng aner Aminosaierkombinatioun hunn, wéi déi Proteinnen déi am mënschleche Kierper sinn, ginn am Daarm duerch Enzymer an hir Bestanddeeler zerluegt. Da gi si dem nei zesummegesat datt si dem Kierper sengen Ufuerderungen entspriechen.
D'Déiereräich (Animalia) ass eent vun de véier Räicher vun den Eukaryoten. D'Naturwëssenschaft vun den Déieren ass d'Zoologie.
Et gëtt iwwer 30 Stämm am Déiereräich an all Membere sinn Organismen déi méi Zellen hunn, keng Photosynthes bedreiwen, mä hir Energie mat der Narung ophuelen.
D'Déiereräich ëmfaasst net nëmmen d'Mamendéieren, mä och d'Reptiller, d'Vullen, d'Amphibien, d'Fësch an déi enorm Mass vun Déieren ouni Wierbel wéi d'Schwämm, d'Quallen, d'Kriibsen, d'Insekten an d'Séistären.
D'Zoologen hu bis elo schonn iwwer 1,5 Milliounen Déierenaarte beschriwwen, dovu sinn 90 % ouni Wierbel. D'Wësseschaftler ginn dovun aus datt et nach 15 Milliounen onentdeckt Aarte gëtt.
Well d'Déiere vill Kraaft fir d'Fortbeweegung brauchen, hu sech d'Muskelen an de Skelett entwéckelt. D'Fortbeweegung war wichteg, well si hir Energie just konnten duerch d'Friesse vun aneren Organisme kréien.
Ausserdeem hu si Sënnesorganer gebraucht fir Informatiounen ze kréien a sech séier kënnen z'orientéieren. Fir dës Informatiounen ze verschaffen an a prezis Beweegunge vun de Muskele kënnen ëmsetzen, hu si en Nervesystem gebraucht. E groussen Deel vun den Déieren hunn ausserdeem e Verdauungssystem gebraucht fir d'Narung déi opgeholl ginn ass a konsuméierbar cheemesch Eenzeldeeler ze zerleeën an de Recht erëm auszescheeden.
Ouni hir Sënner kënnen Déiere keng Narung oder aner Déiere fannen. Si géifen net matkréie wa si a Gefor sinn a kéinte sech bei der Fortbeweegung net orientéieren.
Nieft deene 5 bekannte Sënner, wéi d'Richen, d'Fillen, d'Kucken, d'Héieren, d'Schmaachen, hu vill Déieren nach aner Sënner déi si brauche fir z'iwwerliewen.
D'Klapperschlaange kënnen z. B. waarm Stralen empfannen a sou hiert Affer erkennen.
All Sënnesorganer wéi d'Aen, d'Oueren oder d'Taaschthoer vun den Huese sinn iwwer Nervenzelle mam Gehier verbonnen.
Vill Déieren, virun allem d'Landwierbeldéieren hunn e Skelett, dee wichteg ass fir de Kierper ze halen, déi bannenzeg Organer ze schützen a fir d'Muskelen.
D'Wierbeldéieren hunn e Skelett aus Schanken, ouni dat si sech emol net kéinte beweegen.
Aner Déiere wéi d'Spannendéieren hunn e Skelett aus der fester Substanz Chitin.
Déiereräich
D'Fësch (Pisces) si Wierbeldéieren déi ausschliisslech oder bal ausschliisslech am Waasser liewen, mat Kimen ootmen, a keng Tetrapoden (Wierbeldéiere mat Patte) sinn.
Mat iwwer 33.300 Aarte stellen d'Fësch méi wéi d'Hallschent vun den haut liewende Wierbeldéieren.
An der traditioneller Systematik ginn d'Fësch als eege Grupp gefouert. Well si awer keng natierlech Déieregrupp bilden, gi si an der moderner, phylogeneetescher Systematik, där hir Grondlagen an den 1950er a 1960er Joren ausgeschafft goufen, net méi als eege Grupp gefouert. D'Grënn dofir sinn:
Aus reng praktesche Grënn an och am alldeegleche Sproochgebrauch gëtt dacks de Begrëff Fësch bäibehalen, awer a wëssenschaftlechen Texter da meeschtens tëscht Gänseféisercher gesat.
Fësch fënnt een am Séisswaasser an am Mier.
Si hunn e stroumlinnefërmege Kapp a Kierper mat enger schläimeger a glater Haut. Hir Flosse si mat knachegen a knorpelege Flossestrale gestäipt. Iwwer d'Kimen huele si Sauerstoff aus dem Waasser op. No der Kierperform an dem Kierperbau ënnerscheet een dräi grouss Gruppen: déi ouni Kifer, d'Knorpelfësch an d'Schankefësch.
A wirtschaftlecher Hisiicht bedeitend ass d'Fëscherei, mä och den Handel mat Zirfësch. Déi zwéi kënnen awer d'Fëschbestänn bedreeën. Weider Gefore fir d'Fësch si Schuedstoffbelaaschtung, Flossverbauung, Erwäermung an Ausdréchnen.
D'Fësch sinn der Waasserqualitéit (Sauerstoffkonzentratioun, pH-Wäert, Temperatur, geléisten natierlech an anthropogene Matièren) iwwer hir Kimen direkt ausgesat a reagéieren dowéinst empfindlech op d'Verschmotzung. Se sinn dofir och wäit verbreet Test- a Monitoring-Aarten a wëssenschaftlech Modellorganismen an der Ecotoxicologie.
Fir d'Fëschaarten, déi et zu Lëtzebuerg ginn, kuckt:
D'Biochimie ass déi Wëssenschaft déi sech op atomarem an molekularem Niveau mat de Virgäng an de liewegen Organisme befaasst. Se ass also Deel an eng Grondlag vun der Biologie.
Un éischter Plaz behandelt se den Opbau, Fonctionnement a Metabolismus vun de grousse Moleküllgruppen
Eisen (Symbol Fe) ass e cheemescht Element mat der Uerdnungszuel 26 am Periodesystem vun den Elementer. Seng relativ Atommass ass 55,845.
De Schmëlzpunkt läit bei 1.535 Grad Celsius an de Kachpunkt bei 2.862 Grad.
Eise gëtt primär duerch Verhüttung am Héichuewen vun Eisenäerzer gewonnen. Donieft gëtt méi a méi Schrott an Elektroiewen geschmolt a sou recycléiert.
D'Wieder ass de spierbare kuerzfristegen Zoustand vun der Äerdatmosphär op enger bestëmmter Plaz op der Äerduewerfläch, dee sech ë. a. als Sonn, Wolleken, Reen, Wand, Hëtzt oder Keelt weist.
D'Mass vun engem Kierper entsprécht senger Quantitéit u Matière.
Si gëtt meeschtens a Kilogramm (kg) ausgedréckt.
D'Gravitatioun gëtt dem Kierper säi Gewiicht, méi genee seng Gewiichtskraaft. Si gëtt an Newton (N) ausgedréckt a ka mat enger Fiederwo gemooss ginn.
Dacks schwätzt ee vun engem Gewiicht a kg, dat awer physikalesch gesinn net korrekt ass.
Den Internationalen Eenheetesystem verkierpert de moderne metresche System an ass deen am wäitste verbreeten Eenheetesystem fir physikalesch Eenheeten.
Den SI-Eenheetesystem ass opgrond vun de Fuerderunge vu Wëssenschaft a Fuerschung entstanen, mä et ass mëttlerweil och dee predominanten Eenheetesystem vun Ekonomie an Handel ginn. A ville Staaten, wéi z. B. och zu Lëtzebuerg, ass de Gebrauch vum SI-Eenheetesystem am administrativen oder geschäftleche Schrëftverkéier gesetzlech virgeschriwwen.
D'Definitioune vun de Basiseenheeten a -gréisste vum SI sinn net definitiv, mä evoluéiere mam fortschrëttleche Stand vun der Miesstechnik. Am SI entspriechen déi siwe Basisgréissten de siwe Basiseenheeten. Fir kënnen d'Basiseenheete bei verschiddene Gréissteskalen ze gebrauchen, hëlt ee bestëmmt Virsilben wéi "Kilo-" oder "Milli-".
Den Téi (chineesesch 茶 chá, [tʂʰɑ2], am Min-Nan-Dialekt „tê“) ass e Gedrénks dat mat gliddegem Waasser opgeschott gëtt. Dofir gi Planzendeeler (Blieder, Knäpp, Bléien, Strénk) vun der Téiplanz benotzt.
D'Temperatur vum Waasser hänkt vun den Téizorten of a kann tëscht 50° an 100° Celsius variéieren. D'Zäit fit den Téi zéien ze loossen hänkt vum Goût deen en erreeche wëllt of, an och vun der Téizort.
Déi véier Haaptzorte sinn:
Den Téi ka waarm oder kal gedronk ginn a jee no Goût mat oder ouni Zocker oder Mëllech oder aner Zousätz, wéi z. B. Zitroun.
Eng Funktioun ass an der Mathematik eng Relatioun tëscht zwéin Ensembelen, déi jiddwer Element  aus dem Definitiounsensembel  op genee een Element  aus dem Zilensembel  schéckt. Et schreift een
E Plou ass e Geschier, dat beim Akerbau gebraucht gëtt fir de Buedem d'ënnescht-d'iewescht ze dréinen an ze vergrimmelen. Doduerch gëtt d'Wuerzelstruktur vun de bis ewell do gewuessene Planzen zerstéiert, an de Buedem gëtt duerchlëft a gelackert, fir datt e prett ass fir duerno drop ze séien.
E Plou gouf fréier vu Mënschen oder Béischte gezunn, wéi Uessen, Päerd oder Ieselen. Haut ass et meeschtens en Trakter, deen en zitt.
Mam Kramp gëtt de Plou un de Béischten hiert d'Zuchgeschier oder den Trakter ugekroopt. Vir sëtzt och den Zoch fir d'Ploudéift anzestellen. De Ploukapp ass duerch de Grëndel mam hënneschte Plou verbonnen, wou mat der Schuer den Haaptdeel sëtzt. D'Schuer besteet nach aus verschiddenen Deeler: e Meessel dee virschneit, d'Schuer déi noschneit, an um Wupp de Réischter deen de geschniddene Buedem op d'Säit ëmdréint.
Eng oder e "Buuschtel", (och nach Buuschel, Buschel oder Boschel) ass déi viischt Sail un engem Plou[1], déi op däitsch "Sech(holz)" oder "Kolter(holz)" genannt gëtt[2]. Si hält d'Schuer an der Riicht a spléckt den Aker propper a scho geplout an ongeplout Land.
An engem klenge Gaart kann ee sech nach mat engem Spuet ploe fir de Buedem opzelackeren, mee fir e groussen Aker brauch een e Plou, deen eng gewëssen Hiewelwierkung huet. Schonn an der Jongsteenzäit sinn déi éischt Pléi entstanen, déi deemools nach vu Mënsche gezu goufen an de Buedem éischter opgeritzt hunn.
An de 70er Jore vum 1. Jh. n. Chr. beschreift de Plinius den Eelsten wéi déi rätesch Gallier e Plou mat méi breeder Schuer geholl hu fir de Buedem och ze dréinen. Richteg effektiv gouf dat Dréinen awer eréischt wéi bei d'Schuer d'Buuschtel koum a gehollef huet eng Sträif Buedem erauszeschneiden, déi da vum Réischter komplett ëmgekéipt gouf.
Aner wesentlech Verbesserunge waren d'Schuer aus Eisen, an d'Aféiere vu Rieder déi d'Leeschtung vun de Béischte méi op d'Opbrieche vum Buedem konzentréiert hu wéi op d'Zéie vum schwéiere Plou selwer.
Wat méi Päerd vir gezunn hunn, spéider a Form vu Maschinnen, wat den eeschuerege Plou besser duerch e méischueregen ersat konnt ginn, deen an engem Duerchgank haut bis zu 9 Strale plout.
De Pluchet-Plou war eng Weiderentwécklung vum einfache Plou duerch de Vincent Charlemagne Pluchet (1774-1837). Dat besonnescht war datt dee Plou an der Héicht an an der Breet verstallt konnt ginn. Dëse Plou gouf bis an d'50er Joren, wéi d'Trakteren opkoumen, a Frankräich, besonnesch vun de Bauere vum Plateau de Trappes gebraucht.
historesch Plouzorten
Ënnerschneidplou
Brabännerplou
modernen Dréiplou
Eng Waff ass e Geschier oder soss en Dispositif, dat a senger Konzeptioun oder och just a sengem Gebrauch dozou bestëmmt ass, e Liewewiesen ze bedreeën, ze schloen, ze blesséieren oder doutzemaachen, oder am Kader vun engem Krich eng Zerstéierung ze verursaachen.
Waffe ginn haaptsächlech gebraucht fir:
Cricket ass eng Ekippesportaart, déi a Groussbritannien entstanen ass a virun allem an de Länner vum Commonwealth populär ass.
Cricket gëtt tëscht zwou Ekippen vun 11 Spiller gespillt. Den Terrain ass oval, 135 Meter op 150, a meeschtens aus Wues. An den Ekippe sinn déi meescht Spiller spezialiséiert: déi eng éischtr als Batteur, déi aner als Werfer, verschiddener si gläichgutt an deenen zwou Funktiounen. Da gëtt et nach eng Zort Golkipp, de Wicket-Keeper deen eng extra Schutzkleedung dréit an hanner dem Batteur placéiert ass.
Déi baussenzeg Begrenzung (Boundary) gëtt virun dem Spillufank markéiert, z. B. mat engem Seel. An der Mëtt vum Feld fënnt een eng besonnesch preparéiert, 20 Meter laang an 3 Meter breet Sträif, déi "Pitch" oder "Wicket" heescht. Op all Enn vum Pitch sinn dräi Poteauen (Stumps) opgestallt, tëscht deene laange Poteaue gi méi kleng Spéin de queesche Wee gesat (Bails). D'Stumps an d'Bails zesumme gi wéi gesot Wickets genannt.
D'Matchstruktur hänkt dovun of op am Summer oder am Wanter gespillt, iwwer een Dag oder iwwer 3, 4 oder 5 Deeg.
Bei just engem Dag gëtt d'Zuel vun Overs festgeluecht an da muss all Mannschaft sou vill Overs geheien. D'Mannschaft, déi méi Runs mécht, ass de Gewënner.
Iwwer 3, 4 oder 5 Deeg gëtt et keng Begrenzung vun Overs. Eng Ekipp muss all d'Spiller vun där aner Ekipp "Aus" (OUT) kréien, an dat muss zweemol iwwer fënnef Deeg geschéie fir datt e Resultat erkläert gëtt. Wann dat awer net de Fall ass, da gëtt de Match als "Draw" oder ouni Resultat erkläert.
D'Feldekipp huet als Zil, de géigneresche Batteur auszemaachen (to dismiss), d. h. d'Spiller vun der Feldekipp sollen en sou séier wéi méiglech aus dem Spill geheien. All Batteur spillt soulaang bis datt hien AUS ass an e gëtt dann duerch den nächste Batteur, deen an dësen Innings nach net un der Rei war, ersat. Sou bal 10 vun 11 Batteuren AUS sinn (et schwätzt ee vun "all out"), ass den Inning um Enn (da wiesselt d'Schlorecht) respektiv ass d'Spill fäerdeg.
D'Ausscheede vum Batteur gëtt och als "Wicket" bezeechent, onofhängeg dovun, ob d'eigentlecht Wicket dru bedeelegt war oder net. Sou e Wicket kann op 10 ënnerschiddlech Manéiere virkommen:
Cricket gëtt zanter 1976 zu Lëtzebuerg gespillt. Am Ufank gouf zu Bäreldeng gespillt, do, wou haut e Fast-food-Restaurant steet; haut läit den Terrain zu Walfer, tëscht den Tenniscourten an der Pidalschwämm. Am Wanter gëtt "Indoor"-Cricket gespillt. De Format dofir ass e bëssen anescht an adaptéiert. Et gëtt 7 Hären- an 1 Dammenekippe.
 Méi Informatioun doriwwer am Artikel: Cricket zu Lëtzebuerg.
D'Ming-Dynastie huet iwwer d'Chineesecht Kaiserräich vun 1368 bis 1644 geherrscht an domat d'mongolesch Friemherrschaft vun der Yuan Dynastie (1271-1368) ofgeléist.
D'Ming-Dynastie gouf vum Zhu Yuanzhang (Hong-Wu) gegrënnt. Deen huet 1363 als Rebellechef d'Ausenanersetzung um Poyang Séi, géint säin Haaptrival Chen You-liang, erfollegräich gewonnen. Och géint seng aner Rivale konnt hie sech duerchsetzen an huet dobäi schonn ugefaangen eng stabil Struktur ze schafen. 1368 huet seng Arméi ënner dem Hsü Ta schlussendlech de Khan Thogan Timur aus Peking verdriwwen an domat der mongolescher Herrschaft een Enn bereet. Ënner dem Zhu Yuanzhang senger Herrschaft stoung virun allem de wirtschaftlechen Erëmopbau. Sou koum et dann och zu grousse Bauprojete sou wéi Bewässerungsprojeten.
D'Regierung gouf no engem absolutistesche Modell opgebaut, sou dat d'ganz Muecht an d'Hänn vum Keeser geluecht gouf.
D'Bevëlkerung gouf an dräi Kategorien ënnerdeelt, déi vun de Baueren, vun den Zaldoten an déi vun den Handwierker, mat eegenem Ministère an eegener Stéiererhiewung. D'Ming-Dynastie konnt aus China déi bedeitendst Wirtschafts- a Séimuecht an Ostasien erschafen, obwuel de wirschaftleche Fortschrëtt ënner der konfuzianescher Astellung, déi deemools een Héichpunkt erreecht hat, gelidden huet, well d'Konfuzianer d'Händler an den Handel am Allgemenge veruecht hunn.
Dat 16. Joerhonnert steet awer a China fir e wirtschaftlechen a kulturellen Héichpunkt. Dat erkläert sech virun allem duerch déi nei europäesch Kolonien an Amerika. D'Gold an d'Sëlwer dat vun Amerika gréisstendeels a Spuenien an a Portugal verschëfft gouf, ass vun der europäescher Elite benotzt gi fir Produkter aus China ze kafen, an domat koum deem säi Räichtum dunn zu engem groussen Deel an d'chineesescht Räich.
Déi gréisst Belaaschtung wärend der Ming-Dynastie waren d' Kämpf géint d'Mongolen, déi sech iwwer eng laang Zäit erausgezunn hunn. Fir der Bedreeung vun de Westmongolen entgéintzewierken, gouf d'Haaptstad ënner dem Keeser Yongle am Joer 1406 vun Nanking op Peking verluecht.
Ënner der stänneger Bedreeung gouf d'chineesesch Mauer an de Moosse gebaut wéi se nach haut ass.
Den Ënnergank vun der chineesecher Ming-Dynastie gouf duerch d'Kämpf géint Mandschu ageleed. De Mandschu-Fürst Nurhaci huet sou am Joer 1609 an engem Schlag géint véier Ming-Arméie gewonnen. Parallel dozou koum et zu Hongersnéit a Bauerenopstänn. Déi goufe vun zwéi Männer gefouert, déi 1641 ënner dem Li Zicheng d'Zil haten, der Ming-Dynastie een Enn ze bereeden. 1644 ass de Li Zicheng dunn a Peking agefall, wouduerch de leschte Ming-Keeser Chongzhen sech erhaangen huet.
Mä de Li Zicheng hat e Feeler gemaach, deen heefeg zitéiert gouf. Hien huet d'Konkubin vum Generol Wu Sangui entfouert, deen d'Ming-Arméi op der Nordgrenz ënner senger Kontroll hat. Doduerch huet sech de Generol de Mandschu ugeschloss. Doropshin ass den deemolege Regent-Prënz Dorgon am Numm vum deemools sechsjärege Mandschu Keeser Shunzhi (1644-1661) op Peking marschéiert.
Eng Stad ass eng grouss, zentralistesch an ofgegrenzt Siidlung mat enger komplizéierter Sozialstruktur, déi normalerweis ouni Landwirtschaftsaktivitéit funktionéiert[1]. Ongeféier 49 % vun der Weltbevëlkerung liewen a Stied (Stand: 2004–07)[2].
D'Wëssenschaft déi sech mat der Fuerschung vun de Stied ofgëtt ass d'Urbanistik.
Am Joer 2016 ware ronn 90,7 % Lëtzebuerger Stadbierger[3]. Zwielef Gemengen zu Lëtzebuerg hunn den Titel Stad[4].
Kuba ass en Inselstaat an der Karibik. D'Haaptstad ass Havanna (La Habana).
Kuba gehéiert zu de Groussen Antillen an ass mat 110.922 km² déi gréisst Insel an der Karibik. Am Norde grenzt si un den Atlantik an am Nordwesten un de Golf vu Mexiko. Havanna ass déi gréisst Stad an och Haaptstad vu Kuba. Aner grouss Stied si Santiago de Cuba, Holguín a Camagüey. Am Norde vu Kuba leien d'USA mam Bundesstaat Florida an am Westen déi mexikanesch Hallefinsel Yucatán.
D'Linn vun der Küst huet eng Längt vun 3.735 km. Am Südoste vu Kuba läit eng Exklav vun den USA, d'Grenz huet eng Längt vun 29 km. Dëst ass e Stützpunkt vun der Arméi: Guantanamo Bay.
Kuba läit op 0 m iwwer dem Mieresspigel vum Karibesche Mier an deen héchste Punkt ass de Pico Turquino an der Sierra Maestra mat 2.005 m Héicht.
Op Kuba ass tropescht Klima. D'Drëchenzäit geet vun November bis Abrëll an d'Reenzäit vu Mee bis Oktober.
Kuba ass a 15 Provënzen agedeelt, dovun ass déi éischt eng speziell. Et sinn:
Ausserdeem ass Kuba och nach an 169 Gemengen agedeelt.
Kuckt och: Lëscht vun de kubanesche Groussstied 
Kuckt heizou och den Haaptartikel: Geschicht vu Kuba
Tëscht dem Joer 1000 v. Chr. bis 1000 n. Chr. sinn d'Arawk-Indianer agewandert. 
1492 huet de Christoph Columbus Kuba fir déi spuenesch Kroun agehollt.
Déi éischt afrikanesch Aarbechtssklave si 1522 ukomm.
Am Joer 1553 gëtt Havanna Gouverneurssëtz, den Hafen Treffpunkt vun de Gold- a Sëlwertransportschëffer aus den neie spuenesche Koloniestaaten. 
1762 huet England Havanna eruewert. E bësse méi spéit gouf et en Tosch mam spuenesche Florida.
1789 bis 1820 si franséisch Farmer virun der Revolutioun op der Nopeschinsel Haïti op Kuba geflücht. Kuba gëtt weltgréissten Zockerexporteur.
1868 bis 1878 war den éischten Onofhängegkeetskrich géint Spuenien. 
Den zweeten Onofhängegkeetskrich war 1895 bis 1898 a gouf vum Máximo Gómez a vum José Martí géint Spuenie gefouert. D'USA hu sech agemëscht a Spuenien huet verluer. D'Onofhängegkeet vu Spuenien huet eng aner Ofhängegkeet matbruecht, an zwar déi vun den USA, déi sech hir Positioun zu Kuba festegen duerch hir Militärherrschaft an hiert "Interventiounsrecht".
Kuba gouf am Joer 1902 zur Republik erkläert. 
Duerch d'Zockerknappheet am éischte Weltkrich huet Kuba e Boom erlieft, deen awer an de Joren 1929 bis 1933 erëm nogeloss huet. 
1924 Diktatur ënner dem G. Machado. Vun 1934 bis 1952 koume verschidde Presidenten un d'Muecht, dorënner och de Fulgencio Batista. 
Vun 1953 bis 1959 koum d'Widerstandsbeweegung ënner dem Fidel Castro zustan. D'Rebelle sinn no verschiddene Réckschléi ënner dem Che Guevara zu Havanna amarschéiert. Den Diktator Batista ass aus Kuba geflücht. Zanter 1961 ass Kuba e sozialistescht Land. Opgrond vun der strategescher Lag vu Kuba eskaléiert 1962 de Konflikt tëscht den USA an der Sowjetunioun an der sougenannter Kubakris. Dora gouf Kuba e Spillball vun zwou Atommuechten.
1960 - 1976 war den Ufank vum US-Embargo an en Handelsofkommes fir den Zocker gouf mat der Sowjetunioun ofgeschloss.
Zu Kuba liewen ongeféier 11 Millioune Mënschen, dovu sinn der 66 % wäiss, 12 % schwaarz, 21,9 % si Mestizen an 0,1 % si Chinesen.
Nom Zesummebroch vun der Sowjetunioun an domat dem Verloscht vum wichtegsten Handelspartner, huet Kuba missen nei Recette sichen. Dat sinn nieft dem Tourismus, mat 43 %, den Ubau vum Ananas an Zitrusfriichten an den Export vu Jus a Langusten, wou Kuba den zweetgréissten Exportateur vun der Welt ass. 
Nei Handelsofkomme si mat der EU, Latäinamerika a Kanada ofgeschloss ginn, soudatt de Maart fir den Export vun Zocker (25%), Tubak, Kakao a Kaffi sech stabiliséiert huet.
Kuba ass och nach den zweetgréissten Exportateur vun Néckel op der Welt.
Den US-Embargo, deen an den 1960er Joren iwwer Kuba verhaange gouf, dauert haut nach un.
Wéinst dem gënschtege Buedem wiisst am Weste vu Kuba an der Provënz Pinar del Río dee beschten Tubak op der Welt. D'Zigare ginn op der Hand hiergestallt, woubäi d'Blieder no dräi Méint gepléckt, dann zortéiert an dann an Dréchespäichere gedréchent ginn. Déi bescht Blieder sinn d'hojas negras.
Den Zockerrouer gouf am spéiden 18. Joerhonnert vum Christoph Columbus agefouert. 1971 war Kuba weltgréissten Zockerproduzent. Wärend dem éischte Weltkrich waren d'USA déi gréisst Importateuren. No der Revolutioun huet d'Kuba dunn awer d'Sowjetunioun mat Zocker beliwwert.
Am Moment[Wéini ?] ass den Zocker en Tauschprodukt mat den neien Handelspartner wéi d'EU a Kanada.
D'zafra ass Enn November bis Mee a gëtt nach op der Hand gemaach. D'Zockerrouerstaange gi wa se ausgepresst ginn de Jus guarapo, aus deem duerno Rouerzocker gëtt. De Mëlass deen aus dem Jus nom Kachen a Botzen entsteet gëtt benotzt fir Rum hierzestellen.
Déi bedeitendst kubanesch Auteure sinn de José Martí, den Alejo Carpentier, den Nicolás Guillén an de José Lezama Lima.
De José Martí, am bekanntsten a Latäinamerika, ass vill gereest an huet e risegt Wierk vu Bréiwer, Rieden, Essayen a Gedichter hannerlooss, wärend hien ënner der politescher Repressioun gelidden huet an och ganz fréi am Fräiheetskampf fir Kuba gestuerwen ass.
Zu de moderne Schrëftsteller zielen de Miguel Barnet, deen d'Buch Cimarrón geschriwwen huet, an de Guillermo Cabrera Infante.
D'Musek vu Kuba ass afrospuenesch an deelweis och franséisch beaflosst ginn. Säit dem Film Buena Vista Social Club ass de Son, fréier den Danzón, erëm d'Markenzeeche vu Kuba. 
Dee gréisste Museker war de Benny Moré. Hien ass mat 43 Joer gestuerwen a seng Kompositiounen hunn d'Entwécklung vum Salsa staark beaflosst.
Dat bekanntst kubanescht Lidd ass Guantanamera, vum José Martí geschriwwen.
Déi bekanntst kubanesch Filmgesellschaft ass den ICAIC (Instituto Cubano del Arte e Industira Cinematográficos), deen deelweis vum kolumbianeschem Literaturnobelpräisdréier Gabriel García Márquez geleet gouf.
De Film Fresa y chocolate, ënner der Regie vum Tomás Gutiérrez Alea an dem Juan Carlos Tabío, ass den erfollegräichste Film deen zu Kuba produzéiert gouf.
D'kubanesch Kiche besteet haaptsächlech aus Cocktailler, Fësch, Gefligel a Crustacéeën. Traditionell kubanesch sinn awer och Zoppen, déi e spuenesch-maureschen Afloss hunn. Derbäi gëtt dacks Räis mat schwaarze Bounen (arroz moro) a frittéiert Banannen (Plátanos) zerwéiert.
D'Nationalgedrénks ass de Mojito. Bekannt sinn awer och den Daiquiri an de Cuba Libre. Si all gi mat Rum preparéiert, deen op Kuba fabrizéiert gëtt. Déi bekanntst Mark op Kuba ass den Havanna Club, weltwäit ass et awer de Bacardí.
Mexiko, offiziell Estados Unidos Mexicanos (spuenesch fir Vereenegt Mexikanesch Staaten), ass eng federal Republik an Nordamerika. Nopeschlänner sinn am Norden d'Vereenegt Staate vun Amerika, am Süde Belize a Guatemala. Am Weste mécht de Pazifik, am Osten den Atlantik mam Golf vu Mexiko an dem Karibesche Mier d'Grenz.
D'Haaptstad vu Mexiko ass Mexiko-Stad (Ciudad de México).
D'Land mat enger Fläch vun 1.964.375 km² ass an 31 Bundesstaaten agedeelt, plus den Haaptstaddistrikt, déi a verschidde Municipios (Arrondissementer) ënnerdeelt sinn.
 Wikimedia-Atlas: Mexiko (en) 
D'Schwäiz (däitsch: Schweizerische Eidgenossenschaft, fr.: Confédération suisse, it.: Confederazione Svizzera, rätoroman.: Confederaziun svizra, lat. Confoederatio Helvetica) ass e Staat a Mëtteleuropa. D'Land grenzt am Norden un Däitschland, am Osten u Liechtenstein an Éisträich, am Süden un Italien an am Westen u Frankräich.
D'Schwäiz ass zanter dem Wiener Kongress vun 1815 baussepolitesch neutral a mat der Zäit Sëtz vun enge sëllegen internationalen Organisatioune ginn. D'Alperepublik selwer ass Member vun der EFTA, dem Europarot, der Welthandelsorganisatioun (GATT) an zanter 2002 och vun de Vereenten Natiounen.
Bern ass de Schwäizer Regierungssëtz an de facto d'Haaptstad. Déi gréisst Stad ass Zürich.
D'Schwäiz huet um Niveau vun der Federatioun véier offiziell Sproochen: Däitsch, Franséisch, Italieenesch a Rätoromanesch. Alle véier sinn anengems och d'Nationalsprooche vun der Republik.
Dat war net ëmmer sou. D'Rätoromanesch, wat vu manner wéi engem Prozent vun der Bevëlkerung geschwat gëtt, gouf eréischt 1938 Nationalsprooch (Landessprooch). Iwwer en halleft Joerhonnert drop, den 10. Mäerz 1996, hu sech d'Schwäizer dunn an engem Referendum fir d'Romanescht als hir véiert offiziell Sprooch (Amtssprooch) decidéiert. D'Ännerung ass zanter der Revisioun vun der Constitutioun am 1999er Joer a Kraaft, gëllt awer just fir d'Kommunikatioun tëscht Staat a Bierger mat rätoromanesch als Mammesprooch.
Fir de Rescht ass d'Schwäiz sproochpolitesch nom sougenannte Territorialprinzip organiséiert. D'Republik garantéiert zwar Sproochfräiheet fir d'Bierger, léisst d'Kantonen an d'Gemengen awer selwer doriwwer decidéiere wat fir e Status déi jeeweileg Sproochen op regionalem Plang hunn. Domat ass d'Méiglechkeet ginn traditionell Sproochraim z'erhalen. D'Konsequenz dovun ass, datt an deene meeschte Schwäizer Gemengen nëmmen eng Sprooch als offiziell unerkannt ass. Nëmmen an e puer Bezierker a Gemengen laanscht d'Sproochgrenzen huet een de Choix tëscht de Sproochen. Dat gëllt natierlech nëmme fir den Ëmgang mat ëffentlechen Institutioune wéi der Verwaltung, de Schoulen an de Geriichter.
Am Schwäizer Schoulsystem mussen d'Schüler nieft hirer Mammesprooch op d'mannst nach eng weider Landessprooch a meeschtens och nach Englesch léieren.
D'Majoritéit vun de Schwäizer gehéiert zu der däitscher Sproochcommunautéit (62,7 %). Geschwat gëtt allerdéngs Schwizerdütsch wat historesch gesinn zu der alemannescher Sproochefamill gehéiert an eng méi al Sproochform wéi d'Héichdäitsch ass. Et gëtt zwou Haaptrichtungen: Berndütsch an Züridütsch. Genee wéi och zu Lëtzebuerg gëtt et an der Schwäiz eng Diglossie am Däitschen. Dat heescht a verschiddene Beräicher gëtt den Dialekt benotzt, z. B. beim Schwätzen, Talkshow, etc, an an aneren d'Standardsprooch z. B. an de Printmedien oder de Schoulbicher.
Franséisch hunn 20,4 % vun de Schwäizer als Mammesprooch. Geographesch konzentréiert sech d'francophone Bevëlkerung am Beräich vun der Romandie, am Weste vum Land.
Am Kanton Tessin an a véier Däll vum Kanton Graubünden (Grigioni Italiano) gëtt Italieenesch (6.5 %) geschwat.
Anerwäerts ass Graubünden och dee Kanton an deem d'Rätoromanesch, eng al romanesch Sprooch, nach eng relativ staark Positioun huet (an der Géigend vum Engad). D'Minoritéitesprooch (0,5 % Mammesproochler) ass laang Zäit vun offizieller Säit aus vernoléissegt ginn an huet och haut nach schwéiere Stand vis-à-vis vum Däitschen. Zanter 1860 sinn 51 Gemengen zu Graubünden vum Romaneschen an d'Däitscht gewiesselt. Déi véiert offiziell Landessprooch gëtt a verschiddenen Dialekter geschwat an hautdesdaags och nees an der Schoul geléiert. D'Schwäizer Tëlee huet sech dozou verflichte gelooss e gewëssene Prozentsaz Sendungen -och spezielle Kannersendungen- op Rätoromanesch ze weisen.
D'Schwäiz besteet aus 26 Kantonen:
D'Matterhorn zu Zermatt ass ee vun den héchste Bierger vun den Alpen an e reegelrecht Nationalsymbol vun der Schwäiz.
Bagdad ass d'Haaptstad vum Irak.
Mat ronn siwe Milliounen Awunner ass Bagdad och déi gréisst Stad am Irak an no Kairo déi zweetgréisst am Noen Osten.
Vill Historiker mengen datt Bagdad déi éischt Stad war déi 1 Millioun Awunner hat.
Istanbul (tierkesch İstanbul), dat aalt Konstantinopel, ass déi gréisst Stad an der Tierkei a gouf ënner dem Numm Byzantion gegrënnt. Déi eigentlech Stad huet 9.797.536 Awunner, an der ganzer Agglomeratioun liewen 11.588.545 Mënschen (Stand jeeweils op den 1. Januar 2005).
Si läit souwuel op der europäescher wéi och op der asiatescher Säit un den Uwänner vum Bosporus an ass dofir déi eenzeg Metropol, déi sech iwwer zwéi Kontinenter erstreckt. Mat hirer bal dräidausendjäreger Geschicht ass s'eng vun den eelste Stied, déi haut nach op der Welt bestinn. Istanbul ass de Kultur- a Wirtschaftszentrum vun der Tierkei. Traditiounsgeméiss ass Istanbul de Sëtz vum Patriarch vu Konstantinopel, deen als Chef vun der ganzer Orthodoxie unerkannt ass. D'Stad ass Sëtz vum Äerzbëschof vun der tierkesch-orthodoxer Reliounsgemeinschaft, vum armeeneschen Äerzbëschof a vum tierkeschen Oberrabbiner.
D'Stad Istanbul ass an 39 Staddeeler agedeelt: 25 op europäeschem Buedem, a 14 op asiateschem Buedem. Deemno ass Istanbul déi eenzeg Stad vun der Welt, déi sech iwwer zwéi verschidde Kontinenter erstreckt.
Istanbul ass eng Universitéitsstad an huet a senge Mauere Bibliothéiken, eng Rei vu Muséeën an och auslännesch Kulturinstituten. D'Alstad vun Istanbul gouf 1985 op d'UNESCO-Lëscht vun de Weltkulturierwe gesat.
Istanbul war 2010, mat Essen a Pécs, Europäesch Kulturhaaptstad.
Mumbai och nach Bombay genannt, ass d'Haaptstaat vum indesche Bundesstaat Maharashtra. 
2001 louch d'Bevëlkerungszuel bei ongeféier 12 Millioune Leit, an 2006 bei ronn 13 Milliounen.
Mumbai ass déi Stad an Indien mat deene meeschte Leit. Zu Mumbai sinn déi meescht Filmstudioen. Den Numm Bollywood ass eng Kontraktioun aus "Hollywood"" a "Bombay". Mumbai ass e wichtege Wirtschaftszentrum an huet an der Moyenne en héije Liewensstandard.
Bombay läit op der Westküst vun Indien an am grousse Sanjay Gandhi Nationalpark. D'Waasserversuergung vun der Stad gëtt duerch 6 Séie garantéiert: Vihar, Vaitarna, Upper Vaitarna, Tulsi, Tansa a Powai. D'Séien Tulsi a Vihar treffe sech op der Grenz vum Nationnalpark. De Séi Powai ass bekannt dofir datt d'Waasser verdreckst ass. De Buedem zu Mumbai besteet virun allem aus Sand, well en zimmlech no beim Mier läit an dobäi ass en och fruchtbar.
Mumbai läit an der Tropescher Zon an huet e Klima vun 2 Joreszäiten: dréchen a fiicht. D'Dréchenzäit dauert vun November bis Februar, dann ass et mëttelwaarm, méi spéit, vun Dezember bis Januar kann et eppes méi frësch gi wéinst dem westleche Wand. D'Fiichtperiod ass vum Juni bis September.
D'Prefektur Tokio, jap. 東京都 Tōkyō-to, ass eng vun de Japanesche Prefekturen. Se läit gréisstendeels an der Kantō-Ebene.
35.689444444444139.691666666677Koordinaten: 36° N, 140° O
De Ganges (Sanskrit, f.,गंगा oder गङ्गा, Gaṅga) ass en 2.511 km laange Floss resp. Stroum an Indien an am Bangladesch (Asien). Et ass den hellege Floss vun den Hinduen.
De Ganges entsteet am indesche Garhwal (am Südweste vum Himalaya) duerch den Zesummefloss vum Alaknanda a vum Bhagirathi.
Vun do u fléisst e meeschtens a südëstlecher Direktioun duerch Indien an d'Bengalescht Déifland. Do leeft en dann an de Bangladesch, wou e mam Jamuna, dem Haaptaarm vum Brahmaputra zesummeleeft a vun do u Padma heescht. Zesumme mam dem Meghna mécht en d'Gangesdelta vun enger Längt vun ongeféier 350 km, ee vun de gréisste Mëndungsdeltaen op der Welt. Do gëtt et grouss Mangrovesuppen, déi do Sundarbans genannt ginn. De Meghna leeft dann an de Golf vu Bengalen, deemno an den Indeschen Ozean.
Et ass méiglech, mat Schëffer um Ganges ze fueren, mä dëst huet keng grouss Bedeitung fir de Verkéier allgemeng. De Ganges huet e Baseng vun 1.016.104 km². Wichtegst Stied um Ganges si Kanpur, Varanasi, Patna, Kalkutta a Khulna.
Fir déi meescht indesch Reliounen ass d'Ganga, wéi d'Inder de Ganges nennen, helleg. Dora buede soll d'Leit vun hire Sënne propper wäschen an hinnen Absolution verspriechen. Vill Hindue wëllen am léifste beim Ganges stierwen, soudatt hir Äsche kënnen an de Floss gestreet ginn.
Am Ganges liewen déi seele Gangesdelfinen an och de Gangeshai. Vu béiden ass wéineg bekannt.
De Ganges ass staark verknascht: All Dag ginn 1,2 Mrd. Liter gëfteg Egoûten drageleet, eleng déi vu Kolkata, déi iwwer de Gangesaarm Hugli eralafen, maachen 320 Mio. Liter aus. En ass 2000-mol méi mat Kolibakterie belaascht, wéi dat an Indien erlaabt ass, an och héich Konzentratioune vun Cyaniden, Arsenen, Bläi, Zénk, Chrom a Quecksëlwer sinn dran ze fannen. Do derbäikommen Exkrementer a Reschter vu Läichen, sou wéi Cholera- an Typhusbazillen.
1985 huet déi indesch Regierung en Aktiounsplang (Ganga Action Plan)[1], an d'Liewe geruff, fir de Floss méi propper ze kréien. Et goufe vill Milliounen US$ ausginn, fir Kläranlagen ze bauen, mä dës funktionéieren net oder schlecht, well keng Sue méi do si fir hire Betrib. Waasseranalyse weisen, datt sech net vill geännert huet.
Déi grouss Stied laanscht de Ganges huele 70 Prozent vun hirem Drénkwaasser aus dem Floss.
De Pazifeschen Ozean, och Pazifik genannt, ass mat 181,34 Mio. km² (mat Niewemierer) dee gréissten a mat 11.034 m deen déifsten Ozean vun der Äerd.
De Pazifik läit tëschent der Arktis am Norden, Amerika am Osten, der Antarktis am Süden, Australien am Südwesten, Ozeanien am Westen an Asien am Nordwesten. E grenzt un all aner Ozeaner.
Et leien eng sëllegen Inselen a senge grousse Wäiten.
Säin Numm krut e vum Ferdinand Magellan, dee bei senger Weltëmsegelung den 28. November 1520 vun der Magellanstrooss hier koum an op eemol net méi vun de Stierm geplot war déi e bis dohi begleet hunn. "Mar Pacifico" ass Portugisesch/Spuenesch fir "Friddlecht Mier". Trotz sengem Numm gëtt et awer och am Pazifik ferm Stierm, déi jee no Regioun Taifun oder Hurrikan genannt ginn.
D'Sahara ass mat néng Millioune Quadratkilometer déi gréisst Dréchewüst vun der Äerd. Dat entsprécht ongeféier der Gréisst vun den USA oder der 3480-facher Gréisst vu Lëtzebuerg.
D'Sahara erstreckt sech vun der afrikanescher Atlantikküst bis zu der Küst vum roude Mier a formt en Trapez vu 4.500–5.500 Kilometer vu West no Ost a 1.500–2.000 Kilometer vun Norden no Süden. Se gehéiert zu de Wendekreeswüsten.
D'Sahara ass gréisstendeels eng Stengwüst oder Fielsewüst (Hammada), an och eng Kresi- respektiv Geröllwüst (Serir); d'klischeehaft Sandwüst (Erg) mécht mat zirka 20 Prozent nëmmen e klengen Deel vun der Sahara aus.
