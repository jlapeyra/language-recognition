Са́ра Берна́р (франц. Sarah Bernhardt, толу аты Sara Marie Henriette Bernhardt; 22-чи октябрь 1844, Париж  — †26 март 1923, Париж) — актёрчулукъ усталыкъны юлгюсю болгъан, француз актриса.
Драматургия усталыкъны консерваториясын 1862 джылда бошаб, Сара Бернар Комеди Франсезде актер карьерасын башлагъанды. Кечирек Одеон театрдада ишлеб, кёб турмай Комедиге къайтады. 1880 джылдан башлаб энчи труппа къурайды, аны бла Европа бла Америкагъа турнеге чыгъады. АБШ-да болгъан заманында Томас Эдиссон бла танышады, ол Сараны ауазын фонографха джаздырады.
1900 джылда Сара Бернар тауушсуз кинода, Гамлетни ойнайды.
Актриса ёлюб кетгинчиге дери ойнаб тургъанды, ахыр кере сахнагъа 1922 джыл чыкъгъанды. 1915 джыл этилген аягъына ампутация огъунакъ тыйгъыч болалмагъанды .
Джамагъат (араб. الجمعة‎) — тарих айныуларыны белгили бир кёзюуюнде бирлешген адамланы къауумуду. Джамагъат адамланы социал-маданият, санагъат ышанла блада бирлешдиреди. Джамагъат деб адамланы тюрлю-тюрлю ышанланы тамалында бирлешген къуралышлагъада айтыргъа боллукъду — «Студент илму джамагъат», «Киштик сюйгенлени джамагъаты» д. а. к.
Демократия (грек. δημοκρατία — «халкъны оноуу», грек. δῆμος — «халкъ» эмда грек. κράτος — «оноу», «власть») — къралда властны къайнагъы джангыз халкъ танылгъан кърал оноуну неда политика системаны тюрлюсюдю. Демократияда къралны оноуун халкъ ачыкъдан (тюз демократия), неда келечилени юсю эмда сюд оноула бла этеди[1] (келечилик демократия). Бусагъатдагъы политика илмуда «демократия» термин бла теорияда идеал моделни да эмда бу моделге эм бек келишген керти болгъан кърал системаланы да белгиленеди.[2]
Демократияны баш ышаны - гражданланы, закон бла баджарылгъан, властда келечиликни сайлар хакъларыды эмда оюм азчылыкъланы кёбчюлюк бла тенг хакълагъа ие болуууду.
Демократияны ал формасы тюз демократия болгъанды, ол форма буруннгу Грецияны гитче кърал-шахарларында джайылгъанды (Афин демократия). Демократияны хыртха уруу, аллынданда башлагъанды, Платонну къралны теориясында огъунакъда барды, ол демократияны эм джетмеген заты, кесини къоруулаялмагъаныды, андан авторитар, кючге таяннган къралланы аллында аскер джаны бла кърыусуз болгъаны. Платонну оюму бусагъатдагъы демократиялагъада келишеди, алай а техника прогресс бла бирге демократияныда джашау кючю кючленнгенди.
Алай а кърал системаны ёсюую бла, аллында сорууланы къыйынлашыуу бла тюз демократия болгъан джердеда кърал оноуну монархиялыкъ формаларына ауушдурулгъанды.
Бусагъатда демократ кърал оноу кюнбатыш европалы келечилик демократияны формасын джюрютеди, аны башха аты «либерал демократияды». Аны теориясыны тамалын салгъанланы ичинде Жан Жак Руссо (1712—1778), Джон Локк (1632—1704) эмда Монтескьёню (1689—1755) чертирге боллукъду. Кёбчюлюк информацияны амалларыны айныуу, информацияны автомат халда джаращдырылыуу, технологияланы ёсюую эмда келечилик демократияны тындырыуда табсызлыкъла себебли, арт джыллада демократияны ачыкъ, тюз формаларына адамланы интереслери ёсгенди.
Социализм — хайырланы чыгъарыуу бла юлешиуюню процесси джамагъатны сынамында болгъан экономикалыкъ, социал-политикалыкъ системады[1]. Социалист фикирлени бирлешдирген эм баш категориягъа чыгъарыуну амалларына джамагъат иеликни санаргъа боллукъду, бу иелик энчи иеликни толусу бла, неда асламысы бла алмашдырады.
Марксизм социализмни чыгъарыуну амалларына джамагъат иелиги болгъан джамагъат-экономикалыкъ формацияды. Марксизм-ленинизм социализмге коммунизм биринчи фазасы кибик къарайды.
Социализмни политика идеологиячада кёрюргеда боллукъду, ол заманда аны баш нюзюрю:
Чыгъарыуну амалларына энчи иелик болмау — салыннган нюзюрлеге джетиуню мадарыды.
Чыгъарыуну амалларына иеликни энчи кълладан джамагъат сынамгъа бериую адамны адам бла экспулатациясыны тохтатыр ючюн, адамдан урунуууну эсеблерини сыйырыуну азайтыр ючюн, хайырланы дифференциациясын тюшюрюр ючюн этиледи. Аны тышында социализмне экономикалыкъ тенгсизлик болургъа болады, алай а уллу болмайды эмда башында белгиленнген нюзюрлеге джетиуде тыйгъыч болмазгъа керекди.
Бир-бирде социализмге, социалист джамагъатны къурар нюзюрюрлю идеология да дейдиле.
Бусагъатда социализмде юч баш агъым барды: анархизм, реформизм эмда марксизм[2].
Анархистлени оюмларына кёре, кърал социализмде экспулатация, адамдан урунуууну эсеблерини сыйырыу эмда проблемала къорамайдыла, ол себебден керти социализм кърал болмаса болургъа боллукъду. Марксистле энчи иелик къурутула тургъан, алай а социал классланы алкъын къурумагъан джамагъатда «къалкъыгъан къралны» къралны юсюнден айтадыла [3] (большевиклени оюмларына кёре, пролетариатны диктатурасы да аны ючюн керек болады).
Социализмни айныуунда эм уллу къошакъ къошханлагъа К. Маркс бла Ф. Энгельс (марксизмде), Пьер Жозеф Прудон бла П. А. Кропоткинни санайдыла (анархизмде). Аны тышында социалист идеялагъа уллу къошакъ этген кёб акъылман болгъанды.
Социалист фикирни тамалында европачы культураны гуманист къарамлары барды. Социализмни теориясыны биринчи джилтинлери биринчи социалист-утопистле Томас Мор (1478—1535) бла Томмазо Кампанелланы (1568—1639) ишлеринде кёребиз. Т. Мор айтхан Утопия айрымканда энчи иелик, ачха джюрюу джокъду, тенглик толуду. Джамагъатны тамалын юйдеги эмда урунуу коллектив къурайды. Урунуу барысынада зорунлуду. Энчилик инстинктлени айныуун тыяр ючюн юйдегиле дайым юйлерин ауушдургъанлай турадыла.
Социалист проектлени дагъыда бир джаныуу Кюнбатыш Европада XIX ёмюрню ортасына келеди, эмда Сен-Симон, Фурье эмда Оуэнни атлары бла байламлыды.
XIX ёмюрде огъунакъ анархизм къуралады, аны джаратылгъаны Ингилизде болгъанды, алай аннга байламлы болмай Францияда да чыгъады, бу агъым Россияда да уллу къарыу алады, аны тамалын салгъанлагъа П. А. Кропоткин бла М. А. Бакунин саналадыла. Кечирек, Россияда Л. Н. Толстой анархизмни христиан агъымына тамал салады, атыда — толстойчулукъ (орус. толстовство) болады.
Социализмни тюрлю-тюрлю акъылманла айгъакълагъан ышанлары:
Адилликге джетдирлик джол кибик а уа тюрлю-тюрлю акъылманла тюрлю-тюрлю амалланы кёргюзгендиле, сёз ючюн:
Ачха — товарны бир тюрлюсюдю, кеси да башха товарла бла къуллукъланы багъаларыны универсал эквивалентиди. Ол деген, хар товаргъа тынч ауушдурулгъаны себебли, ачханы юсю бла башха товарланы багъаларын белгилейдиле.
Кёбюсюне ачха уллу ликвид товарла боладыла, ол деген — башха товаргъа ауушдурууу тынч болгъан товар. Башха товарланы багъасыны ёлчеми болгъандан тышында, ачха экономикада ауушдуруу ролнуда джюрютеди.
Бусагъатда ачха белгили бир товар тюл (сёз ючюн: алтын), кёбюсюне къралны неда ара банкланы банкнота шекилде борчланыулары болады. Быллай ачхаланы кеслерини багъалары джокъду, ала къуру номинал эквивалент боладыла. Кърал инсанларын банкнотала бла монеталаны аланы джерлеринде закон тёлеу амал болуб хайырландырыргъа зорлайды.
Бусагъатдагъы ачха системала фиат (символлукъ) ачхалада тамалланнгандыла. Тарихде уа терт тюрлю ачханы белгилерге боллукъду: товар ачхала, баджарылгъан ачхала, фиат ачхала эмда кредит ачхала.
Ачха этилген материал неда товар талай халгъа иеди:
Товар (керти, натурал) ачхала — энчи багъасы эмда джараулулугъу болгъан товарды. Ала къуру ачхача тюл, башха затдада хайырланыргъа боллукъдула, сёз ючюн: алтын ачханы эритиб ювелир затла этерге боллукъду. Товар джюрюуню тамалында ачхала барысыда быллай болгъандыла (мал, мюрзеу, кюрк, чокъуракъла э.а.к.).
Адам Смит хапар айтханнга кёре, аны заманларында (XVIII ёмюр) бир-бир шотланд элледе ишчиле бла саудюгерлени арасында ууакъ ачханы орнуна темир чюй джюрюгенди. Аны юсюнден Шевальеде хапар айтады, Францияны ташкёмюр регионларыны юсюнден. XIX ёмюрню ахырында Швейнфурт бонго халкъда (Суданда) ачханы орнуна темир сюнгюлени эмда кюреклини хайырланнгандыла.
Тюрлю-тюрлю товарла бусагъатдада ачха орнуна джюрюйдюле. Сёз ючюн: тюрмеде олтургъанланы арасында тютюн, аракъы[1] неда шекер экономика кризислени кёзюуюнде, сауут къазауат баргъан джерледе. Ачлыкъны, инфляцияны заманынгда кёб заманнга сакъланнган азыкъ ачханы орнуна джюрюудю.
Алай а бусагъатда товар ачхаланы джюрюую аздан аз бола барады. Ала хайырланыуда ауур болгъанлары себебли табсыздыла, юлешинмейдиле эмда сакълауда бузуладыла. Эм башда уа чыгъарыуда багъадыла. Аланы чыгъарыу багъасы номиналларына келиширге керекди, алай болмаса натурал ачхала башха товарланы багъаларыны эквиваленти болаллыкъ тюлдю.
Баджарылгъан ачха — белгили бир товаргъа неда товар ачхагъа ауушдурууу (сёз ючюн: алтыннга, кюмюшге) баджарылгъан белгиле неда сертификатладыла. Баджарылгъан ачхала товар ачхаланы келечилериди дерге боллукъду.
Баджарылгъа ачха биринчи кере Буруннгу Шумерде чыкъгъанды деб санайдыла, анда тёлеу ючюн къойланы эмда эчкилени кюйдюрлген саз топуракъдан гинджилерин хайырланнгандыла. Бу фигурачыкъланы сау маллагъа аушдуруу баджарылгъанды.
Аллында банкнотала толу багъасы болгъан монеталаны келечиси болгъандыла. Эмда баджарылгъан ачхагъа саналгъандыла. Алай а бусагъатда, Алтын стандартны къоратылуу бла банкноталаны белгили бир товаргъа ауушдуруу гарантия этилмейди, эмда символ ачха халгъа келгенди.
Фиат (символ, къагъыт, декрет этилген, керти болмагъан) ачха — энчи багъасы болмагъан неда багъасы номиналы бла келишмеген ачхады. Кърал ол ачха бла налог джыйгъаны эмда кесини джеринде законлу тёлеу амал баямлагъаны себебли фиат ачха багъалыды.
Бюгюнлюкде фиат ачхаланы баш формасы банкнотала бла къолда джюрюмеген хыйсаблашыуду. Пластик картчыкъланы джайылыуу бла банкноталаны джюрюую азая башлагъанды.
Кредит ачха — келлик заманда физика эмда юрист бетледен (бир тюрлю джарашдырылгъан борч, кёбюсюне багъалы къагъыт шекилде) борчну излеу хакъды, аны товарланы (къуллукъланы) сатыб алыргъа неда кеслерини борчларын тёлерге хайырланыргъа боллукъду.Кредит ачха баджарылгъан ачхадан башхалыгъы тёлеучю (борчлу) борчну тёлер ючюн хаманда аннга джетген мюлкге ие болургъа керек тюлдю. Быллай борчланы тёлеую кёбюсюне белгили бир болджалда этиледи. Кредит ачхалада тёленмеу къоркъуу уллу болады.
Кредит ачхаланы юлгюлери: вексель, чек, облигация.
Ачха кесин функцияларыны юсю бла белгиленедиле. Ачхада кёбюсюне быллай функцияла бёлгилейдиле:
Джюрюуге керекли ачханы санын белгелеген экономика закон
 — джюрюген ачханы саны;
 — сатылыргъа керек товарланы багъаларыны суммасы;
 — берилген кёзюуню тышында тёленнген товарланы багъаларыны суммасы;
 — тёлеу болджаллары джетген, озгъан кёзюуледе сатылгъан товарланы багъаларыны суммасы;
 — бир-бирин джукълатхан тёлеулени суммасы;
 — ачха биримни бурулуууну терклиги.
Дджюрюуню амалы болгъан ачханы багъалыгъы аны сатыб алыу къарыуундады. Сатыб алыу къарыу къуру аны керти багасында тюлдю (сез ючюн ачха этилген алтынны багъасында), ол ачха амалланы къолда тутханланы ышныулары блада белгиленеди.
Сакълау амал кибик ачханы багъалыгъы борчха алыннган ачханы багъасы бла белгиленеди.
Ачха чыкъгъынчы бартер — товарланы бир-бирлерине ачыкъдан ауушдуруу болгъанды деб сагъыш этедиле.
Дунияны тюрлю-тюрлю регионларында ачханы орнуна тюрлю-тюрлю затланы хайырланнгандыла:
кечирек ачханы ролу металлагъа кёче башлагъанды. Биринчи металдан этилген затла болгъандыла (садакъ учла, сюнгюле, чюйле, сауут-саба),артдан тюрлю-тюрлю шекилли металл кесекле. Б.э.д.VII ёмюрден башлаб монетала этилиб башлагъандыла. капитализмге дери ачханы ролун джез, доммакъ, кюмюш ойнагъанды. Джангыз талай къралда (Ассирияда эмда Мисирде) бизни эрагъа дери 2-чи мингджыллыкъда огъуна ачха ючюн алтынны хайырланнгандыла. Монеталаны къызыу джаыйылыуу аланы сакълауда, юлешиуде, бирлешдириуде тынчлыгъы, гитче ёлчемине къарамай мийик багъасы, алны тынчлыкъ бла ауушдурургъа мадары болгъханы себеб болгъанды.
Биринчи къагъыт ачха Къытайда бизни эраны 910 джылында чыкъгъанды. Банкноталаны эм биринчи Стокгольмда 1661 джыл басхандыла. Эресейде биринчи къагъыт ачха (ассигнацияла) Екатерина II (1769 дж.) джюрюб башлагъандыла.[2]
Нефтни экспортерлары болгъан къралланы организациясы (ингил. The Organization of the Petroleum Exporting Countries; къысхартылгъаны — ОПЕК, ингил. OPEC) — нефтни багъаларын стабиль тутар ючюн, нефть чыгъарыучу къралла къурагъан халкъла арасы правительствола арасы организацияды (бир-бирледе картель дейдиле). ОПЕК-ге 12 кърал киреди: Иран, Ирак, Кувейт, Сауд Арабия, Венесуэла, Катар, Ливия, Бирлешген Араб Эмиратла, Алжир, Нигерия, Эквадор эмда Ангола. Штаб-фатары Венадады. Генерал секретары (2007 дж. бери) — Абдалла Салем аль-Бадриди.
ОПЕК, хаманда ишлеген организация болуб 1960 джылны 10-14 сентябрларында Багдадда бардырылгъан конференцияда къуралгъанды. Аллындан организациягъа Иран, Ирак, Кувейт, Сауд Арабия эмда Венесуэла (къуралыуну инициатору) киредиле. Бу беш къралгъа кечирек дагъыда тогъуз къошулады: Катар (1961), Индонезия (1962—2008, 2008 джылны 1-чи ноябрында ОПЕК-ден чыкъгъанды), Ливия (1962), Бирлешген Араб Эмиратла (1967), Алжир (1969), Нигерия (1971), Эквадор (1973—1992, 2007), Габон (1975—1994), Ангола (2007).
Бусагъатда 2007 джыл Анголаны кириую бла Эквадорну ызына къайытыундан сора, ОПЕК-ге 12 кърал киреди[1].
2008 джыл Россия картелде сынчыкълаучу болургъа излемин билдиргенди.
ОПЕК-ни штаб-фатары аллындан Женевада эди (Швейцария), кечирек 1965 джылны 1-чи сентябрында Венагъа (Австрия) кёчюредиле.
ОПЕК-ни баш нюзюрю организациягъа кирген къралланы нефтни чыгъарыуда эмда багъаланы тутууда ортакъ политиканы къурауду.
ОПЕК-ге кирген къралланы энергетика бла нефтден министрлери джылда эки кере джыйылыб, нефтни халкъла арасы саудасыны сюзедиле, эмда келликге прогноз этедиле. Бу тюбешиуледе сауданы тюзетир ючюн бегимле, оноула алынадыла. Нефтни чыгъарыуну ёлчемин тюрлендириуню оноуун ОПЕК-ни конференцияларында аладыла.
ОПЕК-ни къраллары нефтни дуния къайнакъларыны 2/3 иедиле. Ала дуния нефть чыгъарыуну 40 % этедиле, неда нефтни дуния экспортуну джарымын. Уллу нефть чыгъарыучуладан «нефть чыгъарыуну тёппесин» къуру ОПЕК-ни къраллары (Венесуэланы тышында) эмда Канада ётмегендиле. СССР-де бу «нефть тёппе» 1988 джыл ётюлгенди[2][3] Россияда 1998 джылдан башлаб нефть чыгъарыу кёбейиб барады, алай а бу тёппе 2007—2008 джыллада ётюлгенди деген оюм барды.[4][5][6][7]
[8]
ОПЕК-ни «четени» деген термин (OPEC Reference Basket of crudes) официал халда 1987 джылны 1-чи январында джюрютюб башланнганды. «Четенни» багъасы : Arab Light (Сауд Арабия), Basra Light/Basra Light (Ирак), Bonny Light (Нигерия), Es Sider (Ливия), Girassol (Ангола), Iran Heavy (Иран), Kuwait Export (Кувейт), Merey (Венесуэла), Murban (БАЭ), Oriente (Эквадор), Qatar Marine (Катар), Saharan Blend (Алжир) нефть сортланы багъаларыны орта арифметика багъаларындан къуралады.
ОПЕК-ни «четенини» тарихинде баррелге $140,73 багъа бла, 2008 джылны 3-чю июлунда болгъанды.
2008 джылны мартында четеннге Oriente (Эквадор) къошулгъанды. 2009 джылны январында четенден Minas (Индонезия) къоратылгънды, BCF 17 (Венесуэла) орнуна, четеннге Merey (Венесуэла) алыннганды. Бусагъатда четенде 12 сорт барды.
Аны бла, бусагъатда ОПЕК-ни четенини багъасы башында айтылгъан 12 нефть сортну багъасыны орталама арифметика кёргюзюмю болады
Грамматика (грек. γράμμα — «джазыу»), лингвистиканы бёлюмю болгъан илмуду, тилни грааматика тизимин, ангыламлы сёз аралыкъланы къурауну (сёз-форма, синтагмаланы, айтымланы, текстлени) тинтеди. Бу джорукъланы грамматика бир джерге джыйыб грамматика джорукъла къурайды.
Грамматикагъа илму кибик къарасакъ эки бёлюрге боллукъбуз:
Грамматиканы ара бёлюмлерине тилни кесеклери эмда аланы грамматика категорияларыны юсюнден билим, дагъыда сёзлени тутушууларыны (сёз тутуш, айтым) эмда аланы структураларыны юсюнден билим саналады (Синтаксис).
Адабият (араб. أدب‎) неда литература (лат. lit(t)eratura — «джазылгъан», лат. lit(t)era — «хариф» деген сёзденди) — кенг ангыламда бютеу джазылгъан текстлени джыйымыды.
Кёбюсюне адабият деб суратлау адабиятха айтадыла, ол демек санатны бир тюрлюсюдю. Алай а бусагъатдагъы ангыламны бюгюнден узакъ къалгъан заманланы культурасына хайырланнган терсирекди. Буруннгу илму трактатла бла дин-мифологиялыкъ чыгъармала, сёз ючюн, Гесиодну «Теогониясы» неда Лукрецийни «Затланы табигъатларыны юсюнден» чыгъармасы, ол заманладагъылагъа кёре, сёз ючюн, эпос поэмаладан (Гомерни «Илиадасы» неда Вергилийни «Энеидасы») суратлау адабият бла суратлаусуз адабият деб бири-биринден айырылмагъанды. Башха кёзюулени суратлау адабиятын, дин, философия, илму, публицистика адабиятладан айырыб, биз бусагъатдагъы къарамларыбызны, озгъан заманлагъа кёчюребиз, ол кёчюрюу хаманда тюз болмайды, бир-бирлелде уа къоркъуулу огъунады.
Алай болса да, адабиятда бютеу миллет культуралада эмда адам тарихни узунлугъунда хар бирине да келишген талай ышаны барды.
Башында белгиленнген юч ышаннга келишмеген, алай а адабиятха саналгъан буруннгу текстле бардыла, сёз ючюн, «Илиада» бла «Одиссея»: алимле айтханнга кёре бу эки поэманы авторуна Гомерни санаргъа боллукъ тюлдю, эмда ол чырт болмагъанды автор, бу текстле буруннгу грек фольклордан келедиле, Гомер джангыз аны айтхан эмда къагъытха джазгъан болгъанды.
Энтда бир ышан къошаргъа тыйыншлыды, бу ышан адабиятны структурасы бла тюл, функциялары бла байламлыды.
Адабиятны тюрлюлери текстни магъанасы бла неда аланы хайырланыулары бла айырыладыла, ол себебден бирлешген классифация этген къыйынды. Бир-бир чыгъармала талай тюрлюден ышанлагъа иедиле, бир-бир чыгъармала джазылгъан сагъатда бир къауумгъа, джылла озуб а уа башха къауумгъа киредиле.
Суратлау адабият — адам тилде джазылгъан сёзледен къуралгъан санатны тюрлюсюдю. Суратлау адабиятны энчилиги — аны бир джанындан санатны тюрлюлери бла, башха джанындан а уа сёз текстни башха тюрлюлери бла байламлыгъыды. Аны тышында суратлау адабият, санатны башха тюрлюлери кибик автор чыгъармаланы бирикдиреди, фольклордан башхалыгъы да буду.
Болушлукъ ичи болгъан адабиятды, толуракъ билгиле алыргъа джарайды. Билги адабиятны баш тюрлюлери:
Окъуу адабият, билги адабият кибик билимле бла байламлыды. Алай а хайырланыуу бираз башхады: билимлени системалыкъ эмда бир-бири ызындан тизиб окъугъан билим алырча бериудю. Сёз ючюн школ китабла.
Техника адабият — техника бла чыгъарыугъа байламлы адабиятды (инструкцияла, каталогла, патентле эмда башхала).
Табигъат — материал дуния, илмуну эм баш тинтиу объектиди. Халкъ ичинде, тёгерегибизде, адам къолу бла джаратылмагъан хар неге да табигъат дейдиле. Таигъат 2 тюрлюге юлешинеди: джансыз эм джанлы.
Джансыз табигъатны энергиясы болгъан зат бла физика поледен къуралады. Талай дараджадан къуралгъанды: элементар кесекчикле, атомла, химия элементле, кёк санла, джулдузла, галактика эмда Алам. Зат агрегат болумну тёрт тюрлюсюню биринде болады (сёз ючюн, газ, суусун, къаты сан, плазма). Джансыз табигъатны айныуу Джанлы табигъатны джаратылыууна себеб болгъанды.
Джанлы табигъат — бютеу организмлени биригиуюдю. Илмуда 7 патчахлыкъгъа юлешинеди: вирусла, бактерияла, джууала, ёсюмлюкле эмда джаныуарла. Джанлы организмле биосфераны къурагъан экосистемалада джашайдыла. Джанлы табигъатны айныуу адам улуну джаратылыууна себеб болгъандыла.
Марс (символ: ; къар.-малкъ. Мырыс, Байрам жулдуз, Майрусхан жулдуз, Къызыл жулдуз) — Кюнден саналгъанда 4-чю планетады, ауурлугъу бла уа бизни Кюн системада жетинчи жерни алады. Аны ауурлугъу жерникини 10,6 % тенглиди. Аннга къызыл жулдуз деп жерден къарагъанда къызыл бет алыучусу ючюн айтадыла. Къызыл бетни уа топрагъыны санында темир кёп болгъаны себепли алады. Марс жер къауумгъа киреди, аны хауасыны къысымлыгъы Жерникинден 160 кереге азды. Аны юсюнде къуйрукълу жулдузладан болгъан тешикле, ауузла, вулканланы ауузлары, ёзенле, къумла, буз къалпакъла бардыла. Марсны эки табийгъат жёнгери барды: Фобос бла Деймос[1].
Марсны юсюнде кёп, башхалагъа ушамагъан жерлери барды. Марсны ёчюлген вулканы — Олимп — Кюн системада адамгъа белгили эм бийик тауду. Аны бийиклиги 21,2 км-ди. Моринер аууз а — эм уллу тарды.
Юслерини ушагъанлыгъына къошакъгъа Марс бла Жерни орбиталарына айланнган ортаманлары да келишеди. Алай Марсда Жерден эсе сууугъуракъ эм къургъагъыракъды.
1965-чи жылда Марсха планетала аралы журум Маринер-4 учхунчуннга дери кёп алимле аны юсюнде суу болгъан сунуп тургъандыла. Ол акъыл алимлени Марсха ортаманлы къарауларыны сылтауунда тутулуп тургъанды, нек десегиз жерден къарагъанда Марсны акъсыл бла къаралдым тийрелеринде тенгизлеге бла череклеге ушагъан затла керюрге болады.
Марсны юсюнде ызла, бир-бир къараучуланы акъылларына кёре, суу баргъан суу боюнлагъа саналып тургъандыла. Кечиракъ ол умут кёрюнюу кёзбау болгъаны белгили болгъанды. Марсда къысымлыкъ гитче болгъаы себепли суу суусун халда жангыз да беш жерде болалады. Марсда алгъа суу болгъанны болмакълыгъын санамазгъа жарамайды, аны себепли алгъын Марсда айныуу аман болгъан жашауну болуму болмакълыды. 2008 жылда Марсда НАСА-ны аппараты — «Феникс» — бузлагъан халда суу табханды. 2009 жылдан башлап чорхлу тинтиу жыйымны санында Марсны орбитасында юч ишни бардыргъан аламлы аппарат ишлейди: «Марсны Одиссей», «Mars express» эм «Марсны сюзген жёнгер».
Марсны Хаббл бла 2001 жыл этилген сураты
Марс бла Джерни тенглешдириу
Марсны атмосферасы
Кюрт — тау къабыргъаладан тайгъан неда тюшген къар массады.
Кюрт къуралыугъа эм джараулу къабыргъала 25—45° тиклиги болгъан къабыргъаладыла, алай а 15—18° тиклиги болгъан къабыргъаладанда тюшгенлери белгилиди. Андан тик къабыргъалада къар кёб джыйылалмай, ууакъ-ууакъ тюбюне тюшеди.
Кюртде къарны ёлчеми талай джюз кубметрге джетерге болады, алай адам джашаугъа талай кубметр болсада къоркъуу барды.
Кюртлени талай классификациясы барды, аланы бири буду:
Къургъакъ кюртлени басымы 0,02 - 0,3 г/см³ болса теркликлери 20—70 м/с (125 м/с дери) чакълы бир болады. Мылы кюртле 10-20 м/с (40 м/с дери) чакълы бир терклик бла барадыла, эмда басымлары 
ь 0,3—0,4 г/см³. болады.
Къургъакъ кюртню тюшюую хауа толкъун джаратыргъа болады, ол толкуъун бир-бирледе кючлю оюлуула келтирирге болады.
Кюртле Къарачай бла Малкъарны тау районларында бек джайылыбдыла, эмда къыш уллу къоркъуу келтиредиле.
Кюнню халы (орус. Погода, ингил. Weather) — метеорология элементлени эмда атмосфера болууланы, заманны берилген кёзюуюнде белгили джерде, таймаздан тюрленнген магъаналырыны джыйымыды. «Кюнню халы» ангылам атмосфераны бусагъатдагъы болумун кёргюзеди, «Климат» эсе уа тамам терсине — атмосфераны болумун узун заманны ичинде орталамасын кёргюзеди. 
Кюнню халыны тюрлениуюнде эки тип айырадыла: кёзюу бла тюрленнген эмда кёзюусюз тюрленнген. Кюнню кёзюу бла тюрленнген халы, Джерни кюнлюк эмда джыллыкъ айланыуу бла байламлыды. Кёзюусюз тюрленнген кюнню халы — хауа массаланы кёчюулери бла байламлыдыла. Ала метеорология элементлени норма джюрюшлерин бузадыла. Кёзюу бла тюрлениуню фазасыны кёзюусюз тюрлениуле бла тюбешиую кюнню халыны терк тюрлениулерине себеб болады.
Метеорология информацияны эки типин айырыргъа боллукъду:
Джерде тюз метеорология болуулагъа джел, булутла, атмосфера джауумла (джангур, къар д. а. к.), тубанла, боранла, кёк джашнаула саналадыла. Аз болгъан болуулагъа торнадо, тропик циклонла саналадыла. Бютеу хауа болууланы асламысы тропосферада боладыла (атмосфераны тёбен къаты).
Россияда метеорология станцияланы, постланы, обсерваторияланы кенг джайылгъан системасы барды. Радиозондланы, метеорологиялыкъ эмда геофизикалыкъ ракеталаны кючю бла да сынчыкъланады.
Метеорология информацияны асламысы бла тенгиз флот бла авиация хайырланады. Метеорологиялыкъ режимни юсюнден билгиле мекямланы, аэродромланы, темир джолланы эмда д. а. к. ишлемлени бардырылыуунда да хайырланады. Алай а кюнню халына эм байламлы санагъат эл мюлкдю. Топуракъны мылылыгъы, хауаны мылылыгъы, джауумну, джарыкъны, джылыуну ёлчеми джерни битимлилигинде бек уллу орун алады. 
Кюнню болумуну прогнозу — илму эмда техника тамалы болгъан, келлик заманда атмосфераны белгили бир джерде болумун белгилеудю.
Ёлчем биримлени халкъла арасы системасы, ЁС (SI, фр. Système International d’Unités) — ёлчемлени халкъла арасы системасыды, метрик системаны бусагъатдагъы вариантыды. ЁС дунияда эм кёб хайырланнган ёлчем бирим системады. Аны тюз джашауда да, илмуда да, техникада да хайырландырадыла. Алай а электродинамикада илму ишлени асламысы Биримлени Гаусс системасы бла хайырланады. Бусагъатда ЁС дунияны къралларыны асламысында баш бирим ёлчелеу системасыды, кеслерини энчи бирим системалары болгъан къраллада (сёз ючюн АБШ) биримлени ангылатыулары ЁС-ни биримлерини юсю бла ангылатыладыла.
ЁС XI Мардала бла ауурлукъланы юсюнден генерал конференцияда къабыл этилгенди, аны ызындан келген талай башха конференция эсе уа ЁС-де талай тюрлендириу этгендиле.
ЁС джети баш эмда къуралгъан физика уллулукъну биримин белгилейди , аны тышында индекследа орун аладыла. Биримлени белгилеуде стандарт къысхартыула бла аладан къуралгъан биримлени джазыууну джорукълары бегитилгендиле.
Баш биримле: килограмм, метр, секунд, ампер, кельвин, моль эмда кандела. ЁС-ни ичинде бир бирим башхадан къуралаллыкъ тюлдю.
Къуралгъан биримле баш биримлелден алгебраик ишлеулени эсебинде къураладыла (юлешиу, керелеу). Бир-бир къуралгъан биримлеге ЁС-де энчи атла берилгендиле.
Индекслени биримлени алларына къошаргъа боллукъду, аны магъанасы- биримни белгили бир сау саннга, 10-ну дараджасына къатларгъа неда юлеширге керекди. Сёз ючюн, "кило" индекс миннге къатларгъа кереклисин белгилейди (километр=1000 метр). ЁС-ни индекслерин дагъыда онлукъ индексле ат бла белгилейдиле.
ЁС-ни бирими гитче харифден джазылады, къысхартылыуундан сора нохта салынмайды.
Къуралгъан биримле баш биримлени юсю бла къатлауну неда юлешиуню болушлугъу бла чыгъарылыргъа боладыла. Бир-бир къуралгъан биримлеге тынч болур ючюн энчи атла берилгендиле, аллай биримлени атларын математика чыгъарыулада джангы къуралгъан биримле къурар ючюн хайырланыргъа боллукъоду.
Къуралгъан биримни белгелеген физика закондан неда ол белгилеген физика уллулукъну юсю бла математика чыгъарыу къуралады. Мисалгъа, терклик - санны заман биримде ётген аралыгъыды; ол себебден теркликни ёлчелеуню бирими - м/с (секундха метр).
Бир-бирледе бир бирим тюрлю-тюрлю джазылыргъа болады, алай а джашауда эм кёб джюрюген эмда физика магъанасына эм бек келишген аты хайырланады. Мисалгъа, кючню моментин белгилеуде Н·м хайырландырыргъа керекди, м·Н неда Дж хайырланмайдыла.
1. Цельсийни градусу бир кельвиннге тенгди. Кельвин бла Цельсийни шкалалары бири бири бла былай байланыбдыла: °C = K — 273,15
ЁС-ге кирмеген талай бирим, Мардала бла ауурлукъланы генерал конференциясыны оноуу бла ЁС бла бирге хайырланыргъа боллукъдула.
Аны тышындада дагъыда бу биримле хайырланадыла: град, джарыкъны джылы, парсек, диоптрия, киловатт-сагъат, вольт-ампер, вар, ампер-сагъат, карат, текс, гал, секундха бурулуу, минутха бурулуу. процент, промилле, фон, октава, декада кибик логарфма биримлени хайырланыргъада болады. Аны тышында кенг джаыйлгъан заман биримледа хайырланадыла, сёз ючюн, ыйыкъ, ай, джыл, ёмюр.
Къат эмда юлюш биримле стандарт къатлаучуланы эмда ЁС-ни индекслерини биримге неда аны атына къошуу бла къураладыла.
Чай (къыт. 茶 — «ча́» пекин эмда гуандун диалектледе, амой диалектде «те̂» эмда тайвань диалектде — «тцай-е», яп. 茶 «тя» эмда яп. お茶 «о-тя») — чай кёкенни чапырагъын къайнатыб, демлеб неда сууда тутуб къуралгъан ичгиди. Ол чапыракъ аллында белгили бир халда хазырланады. Бу ичги этилген чапыракъгъа да чай дейдиле.
Чай кёкенни чапырагъындан чайны этиую талай атламдан къуралады:
Уллу депре́ссия (ингил. Great Depression) — 1929 джыл башланыб 1939 джылгъа дери баргъан дуния экономика кризисди[1]. Алай а дуния кризисдено 1945 джылгъа дери чыгъыб тургъанды. Ол себеден 1930 джылла Уллу депрессияны кёзюуюне саналадыла.
Уллу депрессия асламысы бла АБШ-ны, Канаданы, Уллу Британияны, Германияны эмда Францияны къыйын болумгъа тюшюргенди, алай а башха къраллагъа да къыйыры тийгенди. Асламысы бла инджилгенле уллу индустриал шахарла болгъандыла, бир къауум къралда къурулуш санагъат тамалы бла тохтагъанды. Халкъны тёлеу мадарлары азайгъаны себебли, эл мюлкню продукциясына багъала 40—60% чакълы бирге тюшгендиле.
Бизни къралда «Уллу депрессия» термин кризисни АБШ-ны ургъаны бла байлайдыла.
Уллу депрессияны аллыда АБШ-да 1929 джыл биржа тюшюу болады: акциялагъа багъала тохтаусуз тюшедиле, бу тюшюу 1929 джылны 24-чю октябрында - «къара орта кюнде» башланыб «Къара баш кюн» (28-чи октябрь) бла «Къара гюрге кюн» (29-чу октябрь) Уолл-стритни биржа крахы бла масштабла ала башлайды.
Экономистле Уллу депрессияны чыгъыууну чурумларын ангылатыуда бир оюмгъа келелмейдиле.
Аны юсюнден талай теория барды, алай а экономикалыкъ кризисни чыгъыуунда факторланы джыйылыуу болгъанды деген оюм тюзюрекге саналады.
Экономика кризис
Шахар — эл мюлкде адамлары ишлемеген адам джашагъан джерди.
Тюрлю тюрлю къраллада, шахарны адам саны башхады, сёз ючюн Данияда 250 адамдан аслам болса, Японияда-30 мингден.
Тинтиучюле билдиргеннге кёре бусагъатдача шахарчыланы саны кёбейиб барса, хар 38 джыл сайын, эки къатха кёб болуб барлыкъды.
1950 джылда 1 миллиондан аслам адамы бла 83 шахар болгъанды.
2000 джыл 10 миллиондан артыкъ адам саны бла 18 шахар болгъанды, 2005 — 20 (22 шахар 5-10 млн. адамы бла, 370 — 1—5 млн, 433—500 тыс.—1 млн.). 2010 джыл 22 сакъланады.
Европада шахарчыланы 50 % уллу болмагъан шахарлада (5-10 минг адам) джашайдал, 25-ер % 10-250 минг адамы бла, эмда 250 мингден аслам адамы бла шахарлада джашайды.
Шахарла былай юлешинедиле:
Шахар уллу болса, джолдаш-шахарлары къуралады, бир-бирде ала бирлешиб агломерация къураучандыла. Агломерацияла мегалополислеге бирлешиучендиле.
Эресейде шахар 12 мингден артыкъ адам болургъа, адамларыныда 85% эл мюлкде ишлемезге керекди. Алай а бу марда хаманда тутулмайды.
Мексика (исп. México), официал толу аты Мексикан Бирлешген Штатла (исп. Estados Unidos Mexicanos) — Шымал Америкада бир кърал. Шымалда АБШ бла чеклери барды, къыбла-кюнчыгъышда — Белиз эм Гватемала бла, кюнбатышда Тихий океан эм аны Колифорний богъазы джууадыла, кюнчыгъышда — Мексикан богъаз эм Кариб тенгиз. Мексика Латин Американы къралларындан эм шымалдады, испан тилли къралладан да эм кёб адам джашагъан къралды.
Швейцар Конфедерациянем. Schweizerische Eidgenossenschaftфран. Confédération suisseитал. Confederazione Svizzeraромш. Confederaziun svizraтюрлендириу 
Истанбул (тюр. İstanbul — [isˈtanbuɫ], [иста́нбул]) — Тюркню эм уллу шахарыды эмда къралны баш саудюгер, индустриал, культура аралыгъы эм портуду. Босфор ачыкъ богъаз шахарны Европадагъы бла Азиядагъы эки кесекге бёледи эмда бу богъазны юсю бла эки кёпюр салыныбды. Истанбулну эки бёлюмюнде да джашагъан адамла саналса, ол Европаны эм уллу шахары болады, эмда дунияда эм уллу шахарладан бириди.
Рим, Византия, Латин эм Осман империяланы ара шахары болгъанды[3].
XIII ёмюрде араблыла шахарны «Истинполин» деб таныгъандыла, бу ат грекча εἰς τὴν Πόλι(ν) («ис тин пόли(н)», «ис тим бόли(н)») — «шахаргъа»[4] деген фразадан къуралгъанды. Араблыланы айтыуларындан бусагъатдагъы аты да чыкъгъан болургъа боллукъду[5][6]. Башха версиягъа кёре шахарны бусагъатдагъы аты Исламбул («исламны шахары») дегенден къуралгъанды. Алай а, 1453 джылда Константинополь кючленнгинчи дери да Истинполин ат болгъаны себебли, ахыр версия ишеклиди[7]. 1760 джылда чыкъгъан (практикада реализация этилмеген) фирман, XV ёмюрню документлеринде огъуна тюбеген Исламбол атны официал халда джюрютюрге салгъанды[8][9].
1930 джылгъа дери шахарны официал халкъла аралы аты — Константинополис (грек. «Константинни шахары»; тюр. Konstantiniyye) болгъанды. Башха тарих аты (бусагъатха дери да Константинополисчи патриархны титулунда хайырланнган) — Джангы Рим[10] неда Экинчи Рим (грек. Νέα Ρώμη, лат. Nova Roma) болгъанды. Тамалы салыннгандан 330 джылгъа дери шахарны аты Виза́нтий (грек. Βυζάντιον; Бизантион) болгъанды.
1923 джылда Тюрк республиканы халкъла аралы танылыуундан сора ол джылны 29 октябрында къралны ара шахары Анкара баямланнганды. 28 март 1930 джылда[11][12][13] тюрк тамадалыкъ шахарны къуру тюрк атын хайырланыргъа буйрукъ бергенди. Болса да, грек тилде Константинополь (грек. Κωνσταντινούπολη, «Константинуполи») ат сакъланады. Грекча Истанбул къуру Шахар деб да танылады (грек. Πόλη, «Поли»).
Истанбул, Тюркню шимал-кюнбатыш джанында, дуппурлу джерледе, Босфор ачыгъ богъазны эки джагъасында да эм (къыбылада) Мермер тенгизни джагъасында орналгъанды. Шахарны баш кесеги Европада орналады, гитчереги — Азияда. Шахарны европалы кесегин Алтын Мюйюз бухта эки бёледи. Шахарны майданы — 2 106 км²-ди, координатлары — 41, 2941°00′ N 29°00′ E﻿ / ﻿41° N 29° E (G) (O).
1912 джылда шахарда эм аны тийресинде джашагъанды: 449 114 тюрклю, 364 469 грекли, 159 153 эрменли, 46 581 чууутлу, 4 331 болгарлы, 142 825 башха адам[14].
Шахарда джашагъан халкъны саныны динамикасы:
Айя-София
Кёкмежгит
Топкапы тохана
Цистерна Базилика
Къыз къала
Румелихисар
Гранд базар
Мисир базар
Тюнель
Тарих трамвай
Сулеймание-джами
Сыйлы Иринаны клисасы
Фатих Солтан Мехметни кёпюрю
Шахар къабыргъала
Валентни акведугу
Истикляль джаяу орам
Галата къала
Ганг, Ганга (сан. गङ्गा, Gaṅgā) — Индияны баш къобаны, индусланы сыйлы суулары.
Ганг Гималайланы къабыргъаларында Багиратхи-Ганга бла Алакнанда-Ганга сууланы бир-бирлерине къошулгъан джерде къуралады.
Биринчи суу, Багиратхи-Ганга, 4495 метр тенгиз дараджадан мийикде башланады. Суулары 104 метр къалынлыгъы болгъан бузладан ашау аладыла.
Шимал-кюнбатыш таба саркъа, Байгартхини къатында, 2770 м. мийикликде андан уллуракъ Джахнави сууну кесине къошады, ол алгъынлада Гангны башлагъан суугъа саналгъанды. Артдан Сакини къатында суу Гималайланы 2478 м. мийикликде тешиб ётеди, артдан Деопрага храмны къатында , 636 м. мийикликде шош эмда толу Алакнанда бла бирлешеди. Багиратхи бла Алакнандны бирлешген суулары Харидвар деген сыйлы джерде , 403 м. мийикликде ахыр Гималай сынджырланы юзюб Терай атлы мырдылы тюзню юсю бла Шимал Индияны бек битимли тюз джерлери бла саркъады. Кесини баш агъымында асламысы бла къыбылагъа саркъгъан Ганг тау сууду, тауладан чыгъыб рахат, кемеле джюзюерча болады. Сора рахат рахат биринчи къыбыла таба, артдан къыбыла-кюнчгъыш таба саркъады. Аны джагъаларында кёб уллу шахар орналыбды: Канпур, Аллахабад, Мирзапур, Варанаси, Патна, Бхагалпур (Индия), Раджшахи (Бангладеш) эмда башхала.
Орта агъымында — 2597 км. чакълы бир узунлугъу бла Ганг суу кесине кёб къошакъ къобанны къошады: сол джанындан Каноджагъа джетмей Рамангангу сууну, андан узакъ кетмей онг джанындан Калини; Аллахабадны къатында онг джанынднан кесини кирсиз суулары бла Ямуна къошулуб кир сары Гангнны суу орнун 800 м. чакълы бирге кенгертеди. Аллахабаддан сора сол джанындан Гумти, онг джанындан Тонс бла Курумназа къошуладыла; Патнагъа джетгинчи — солдан Гауза, онгдан Сон къошулады, Патнаны туурасында уа Гандаки кесини кючлю суулары бла Гангны анданда уллу этеди.
Сора Бхагалпурдан тёбенде Ганг кесине Кузи сууну къошады, орта агъымында 1500 метр кенглиги, 1 м. теренлиги бла Ганг эрлай къыбыла-кюнчыгъышха бурулуб Бенгал алашалыкъгъа киреди, алайда тёбен агъымы, дженгле бла дельтасыны къуралыуу башланады. Саибганджны къатында Гандан онг джанында уллу Багиратхи дженг айрылады, 100 км тёбенде дагъыда бир Джаланги атлы дженг айрылады. 
160 километрден эки дженгде бирлешиб Хугли каналны къурайдыла, бу каналны джагъасында Калькутта шахар орналыбды. Даммуда бла бирлешгенден сора бу канал Чандернагорну къатында Бенгал богъазгъа саркъады. Сууну бир кесегин Хуглиге бериб, Ганг Падда неда Падма аты бла къыбыла-кюнчыгъышха барады, джолунда джангы дженгле айрыладыла (Мартабангу, Гору, Чундну), сол джанындан уллу къошакъ къобан Маханандуну къошуб, Дафферганджда, Брахмапутраны Джамуна дженги бла бирлешеди.
Эки къобанны бирлешген суулары Бенгал богъазгъа Мегхна ат бла саркъыб тюшедиле. Джафферганджаны къатында Ганг бла Брахмапутраны керти дельтасы башланады, бу дунияда эм къыйын, эм уллу дельтады. Хугли бла Мегхнаны ортасында джыйылгъан топуракъдан джерге Сундарбон (бенг.)/Сундарван дейдиле.
Бу джерле къобанла, батмакъла, Бенгал богъазны джагъасында бухталадан къуралгъан лабиринтди. Кенглиги 130, узунлугъуда 265 километрге джете кетеди. Былайда къобан келтирген топуракъ, ёсюмлюкле, джаныуарланы кесеклери джыйылады, эмда чириб башлайды, холера ауруу былайдан чыкъгъанды.
Джерни теренине дельта кебеди, эмда бек семиз топуракъдан джерле боладыла. Былайда битимле бек мийикдиле, адам джашамагъан джерледе уа бирда бек къалын ёсюмлюк барды.
Гангны дельтасында Бангладеш кърал орналыбды, бу кърал дунияны эм бек адам басыннган къралыды. Джыл сайын дельтада 180 млн м3 къаты агъым джыйылады.
Координатла: 6°00′00″ N 160°00′00″ W﻿ / ﻿6° N 160° W (G) (O) (Я)6, -160
Шош океан — Джер джюзюнде эм уллу майданы эмда теренлиги болгъан океанды. Кюнбатышында Евразия бла Австралия континентле бла чекленеди, кюнчыгъышында — Шимал эм Къыбыла Америка бла, Антарктида бла уа къыбыласында чекленеди.
Шош океан шималдан къыбылагъа 15,8 минг км чакълы бир узунлукъгъа иеди, кюнчыгъышдан кюнбатышха уа узунлугъу 19,5 минг км-ди. Тенгизлери бла бирге майданы — 179,7 млн км²-ди, орта теренлиги — 3984 м-ди, сууну къалынлыгъы — 723,7 млн км³-ди (тенгизлени санамасакъ: 165,2 млн км², 4282 м эмда 707,6 млн км³). Шош океанны эмда бютеу Дуния океанны эм терен джери — 11 022 м Мариан къырыкъдады. Шош океанны юсю бла 180-чы меридианда даталаны ауушуу сызы ётеди.
Океанны кёрген биринчи европалыгъа испан конкистадор Бальбоа саналады. 1513 джылда ол кесини джолдашлары бла Панама боюнчукъну ётюб танылмагъан океанны джагъасына чыгъады. Къыбылагъа ачылгъан богъаздан чыкъгъанлары себебли океаннга Къыбыла тенгиз (исп. Mar del Sur) атны бередиле. 1520 джылны 28-чи ноябрында ачыкъ океаннга Фернан Магеллан чыгъады. Ол океанны Отлу Джерден башлаб Филиппин айрымканлагъа дери 3 ай бла 20 кюннге ётеди. Джолоучулукъну заманында кюн иги болады, океан да шош, ол себебден Магеллан аннга Шош океан атны береди. 1753 джылда француз географ Ж. Н. Бюаш (фр. Jean-Nicolas Buache) Уллу океан атны берирге теджейди. Алай а бу ат дуния географияда алышмайды[1]. Ингилиз тилли къраллада океаннга Pacific Ocean дейдиле.
1917 джылгъа дери орус карталада башха ат да хайырланнганды — Кюнчыгъыш океан, бу аты да орус сияхатчыланы къралны кюнчыгъышындан океаннга чыгъыулары бла байламлыды[1].
Джер джюзюню 49,5 % алгъан эмда Дуния океанны суууну къалынлыгъыны 53 % кесине джыйгъан, Шош океан планетабызда эм уллу океанды. Кюнчыгъышдан кюнбатышха дери 19 минг км, шималдан къыбылагъа дери да 16 минг км узунлугъу барды. Аны суулары асламысы бла Къыбыла джарымтобдадыла[2].
Кесини кюнчыгъыш къыйыры бла океан Шимал Америка бла Къыбыла Американы кюнбатыш джагъаларын джууады, кюнбатыш къыйыры уа Австралия бла Евразияны кюнчыгъыш джагъаларын, къыбылада эсе уа Антарктиданы джууады. Шимал Бузлауукъ океан бла чекге Берингни ачыкъ богъазы саналады — Дежнёвну учундан башлаб Уэльсчи Принцни учуна дери. Атлантика океан бла чек Горн учдан башлаб 68°04’ к.б. у. меридиан бла Къыбыла Америкадан эм къысха аралыкъ бла Антарктика джарымайрымканнга дери Дрейкни ачыкъ богъазы бла Штернек учха дери тартылады[3]. Индий океан бла чеги: Австралиядан къыбыларакъ Бассны ачыкъ богъазыны кюнчыгъыш чеги бла Тасмания айрымканнга дери, андан ары 146°55’ к.ч.у. меридиан бла Антарктидагъа дери; Австралиядан шималыракъ — Андаман тенгиз бла Малакка ачыкъ богъазны арасы, андан ары Суматра айрымканны къыбыла-кюнбатыш джагъасы бла, Зонд ачыкъ богъаз бла, Ява айрымканны къыбыла джагъасы бла, Бали тенгиз бла Саву тенгизни къыбыла къыйырлары бла, Арафур тенгизни шимал чегине дери, андан Джангы Гвинеяны къыбыла-кюнбатыш джагъасы бла Торресни ачыкъ богъазына дери[4].
Шош океанны тенгизлерини, болгъазларыны эмда ачыкъ богъазларыны майданларыны ёлчеми 31,64 миллион км² чакълы бир болады (океанны бютеулей майданыны 18 %), къалынлыгъы 73,15 миллион км³ чакълы бир (10 %). Тенгизлерини асламысы, океанны кюнбатыш къыйырында, Евразияны джагъаларындадыла: Берингни тенгизи, Охотск, Япон, Ич Япон, Сары, Кюнчыгъыш-Къытай, Филиппин тенгизле; Къыбыла-Кюнчыгъыш Азияны айрымканларыны арасындагъы тенгизле : Къыбыла-Къытай, Ява, Сулу, Сулавеси, Бали, Флорес, Саву, Банда, Серам, Хальмахера, Молукка тенгизле; Австралияны джагъасыны джаны бла: Джангы Гвиней, Соломонну, Марджан, Фиджи, Тасман; Антарктиданы джанындагъыла (бир-бирде аланы Къыбыла океаннга санайдыла): Россну, Амундсенни, Беллинсгаузенни. Шимал эм Къыбыла Америкаланы джагъалыра бла тенгизле болмаса да, алай а уллу богъазла бардыла: Аляска, Калифорния, Панама[5].
Шош океанны кенгликлеринде чачылгъан мингле бла айрымкан вулкан къусууну эсебинде къуралгъандыла. Бу айрымканланы бир къаууму марджанла бла къуршаланнгандыла, сора дагъыда талай замандан суу тюбюне кетгендиле, ала кеслеринден сора атоллланы тогъайларын къойгъандыла[2].
Айрымканланы саны бла (10 минг чакълы бир) эмда айрымканланы бютеулей майданыны ёлчеми бла Шош океан океанланы ичинде биринчи орунну алады. Океанда уллулугъу бла Джерни экинчи эмда ючюню айрымканлары орналгъандыла: Джангы Гвинея (829,3 минг км²) эм Калимантан (735,7 минг км²); айрымканланы эм уллу къаууму: Уллу Зонд айрымканла (1485 минг км², аны ичинде эм уллу айрымканла: Калимантан, Суматра, Сулавеси, Ява, Банка). Башха уллу айрымканла бла архипелагла: Джангы Гвинея айрымканла (Джангы Гвинея, Колепом), Япон айрымканла (Хонсю, Хоккайдо, Кюсю, Сикоку), Филиппин айрымканла (Лусон, Минданао, Самар, Негрос, Палаван, Панай, Миндоро), Джынгы Зеландия (Къыбыла эм Шимал айрымканла), Гитче Зонд айрымканла (Тимор, Сумбава, Флорес, Сумба), Сахалин, Молукка айрымканла (Серам, Хальмахера), Бисмаркны айрымканы (Джангы Британия, Джангы Ирландия), Соломонну айрымканлары (Бугенвиль), Алеут айрымканла, Тайвань, Хайнань, Ванкувер, Фиджи айрымканла (Вити-Леву), Гавай айрымканла (Гавайла), Джангы Каледония, Кадьяк архипелаг, Курил айрымканла, Джангы Гебридле, Хайда-Гуаи, Галапагос айрымканла, Веллингтон, Сыйлы Лаврентийни, Рюкю айрымканла, Риеско, Нунивак, Санта-Инес, Д‘Антркасто айрымканла, Самоа айрымканла, Ревилья-Хихедо, Палмер архипелаг, Шантар айрымканла, Магдалена, Луизиада архипелаг, Линга архипелаг, Луайоте айрымканла, Карагинский, Кларенс, Нельсон, Принсесс-Ройал, Хановер, Командор айрымканла[5].
Мезозой эрада Пангеяны Гондвана бла Лавразиягъа юлешиннгенинде, аны тёгерегин алгъан Панталасса океан азайыб башлагъанды. Мезозойну ахырына, Гондвана бла Лавразия айырыладыла, аланы бири биринден узакълашыулары бла бирге аланы араларында бусагъатдагъы Шош океан къурала башлайды. Шош океан алашалыкъны ичинде юра кёзюуде тёрт океан тектоника плита къуралады: Шош-океан плита, Кула плита, Фараллон плита эмда Феникс плита. Шимал-кюнбатышдагъа Кул плита Азия континентни кюнчыгъыш эмда къыбыла-кюнчыгъыш къыйырларыны тюбюне тая баргъанды. Шимал-Кюнбатышдагъы Фараллон плита эсе уа Алясканы, Чукотканы эмда Шимал Американы кюнбатыш джагъасыны тюбюне тая баргъанды. Къыбыла-Кюнчыгъышдагъы Феникс плита эсе уа Къыбыла Американы кюнбатыш къыйырыны тюбюне. Мел заманда къыбыла-кюнчыгъыш Шош-океан плита ол заманда бир болгъан Австралия-Антарктида континентни кюнчыгъыш къыйырыны тюбюне тайгъанды. Аны эсебинде континентден блокла айырылагъандыла, ала бусагъатдагъы Джангы-зеланд плато бла Лорд-Хау эм Норфолк суу тюбю мийикликлени къурайдыла. Кеч мелде Австралия-Антарктида континентни чачылыуу башланады. Австралия плита айырылыб экватор джанына тайыб башлайды. Аны бла бирге олигоценде Шош-океан плита шимал-кюнбатыш таба тая башлагъанды. Кеч миоценде Фараллон плита экиге юлешинеди: Кокос плита бла Наска плитагъа. Кула плита, шимал-кюнбатышха тая барыб, Евразияны тюбюне бютеулей киреди[6].
Тектоника плиталаны джюрюулери бюгюн да барады. Бу къымылдауну кегейине ара-океан рифле саналадыла. Бу зонаны кюнбатышында эм уллу шош-океан плита барды, ол да джылгъа 6-10 см терклик бла шимал-кюнбатышха таяды, Евразия эмда Австралия плиталаны тюбюне аны кюнбатышда Филиппин плита тебереди.[7].
Континентлени суу тюбю къыйырлары Шош океанны 10 % аладыла. Шельфни рельефинде субаэрал реликт рельефли трансгрессия тюзле баш орун аладыла. Быллай формала Яваны шельфи бла Берингни тенгизини шельфинде бек эсленедиле. Корея шельф бла Кюнчыгъыш-Къытай тенгизни шельфинде рельефни тизим формалары бек джайылыбдыла. Ала агъымла бла къуралгъандыла. Экватор-тропика сууланы шельфлеринде тюрлю-тюрлю марджан къурулушла джайылыбдыла. Антарктика шельфни асламысы 200 метрден терендеди, башы таракъча бек чачакъды, суу тюбю мийикликле, алашалыкъла бла алмашадыла. Шимал Американы континентал сырты суу тюбю каньонла бла джырылыбды. Уллу суу тюбю каньонла Берингни тенгизини тюбюнде да белгилидиле.[2].
Джангы Зеландияны суу тюбю къыйырлары кесини континентал структурасына иеди. Аны майданы айрымканланы майданындан эсе он къатха асламды. Бу суу тюбю Джангы-зеланд плато эки джассы башлы мийиклик (Кэмпбел бла Чатам) бла аланы араларында Баунки алашалыкъдан къуралады.[2].
Шош океанны кюнбатыш къыйырында континентлени къыйырларындан океанны джатагъыны арасындагъы зона барды: Алеут къырыкъ, Курил-Камчатка къырыкъ, Япон къырыкъ, Кюнчыгъыш-Къытай къырыкъ, Индонезий-Филиппин, Бонино-Мариан (океанны эм терен нохтасы — Мариан къырыкъ бла бирге, теренлиги 11 022 м), Меланезий, Тонга-Кермадек, Маккуори къырыкъладыла. Бу аралыкъ бёлгеле кеслерине терен къырыкъланы, къыйыр тенгизлени къошадыла. Кюнчыгъыш къыйыры бла быллай бёлгеле бардыла: Ара-американ къырыкъ эм Перуан-Чилий къырыкъ. Ала къуру терен къырыкъладан къуралгъандыла, къырыкъланы узунлугъу бла уа Ара эмда Къыбыла Американы джаш таулары барадыла[2].
Бютеу аралыкъ бёлгеледе вулканизм бла сейсмика джанындан тирилик айныбды, ала Шош-океан вулкан тогъайны къурайдыла[2].
Шош океанны майданыны 11 % орта-океан тау тизимле аладыла: Къыбыла-Шошокеан кёлтюрюлюу бла Кюнбатыш-Шошокеан кёлтюрюлюу. Ала кенг, бек джырылмагъан мийикликледиле. Ёзек системасындан къабыргъа бутакъла кетедиле — Чилий кёлтюрюлюу эмда Галапагос рифт зона. Шош океанны орта-океан тизимлерине Горд тау тизим, Хуан-де-Фука тау тизим эмда Эксплорер тау тизим киредиле. Орта-океан тау тизимле сейсмикасы мийик болгъан зоналадыла, рифт зоналада джангы чыкъгъан лавала да табылгъандыла, металлы агъымла уа гидротермала бла байламлыдыла[2].
Шош океанны кёлтюрюуледен къуралгъан системасы джатагъын эки тенг болмагъан кесекге юлешеди. Кюнчыгъыш кесеги сайыракъ, эмда къурулушу тынчыракъды. Былайда Чилий кёлтюрюуню (рифт зона) эмда Наска, Сала-и-Гомес, Карнеги эмда Кокос тау тизимлени айырыб чертирге боллукъду. Бу тау тизимле джатакъны кюнчыгъыш кесегин Гватемал, Панама, Перуан эмда Чилий къобулагъа юлешедиле. Аланы барысы да къыйын чачакълы дуппурлу эмда таулу рельефге иедиле. Галапагос айрымканланы районунда рифт зонаны айырадыла[2].
Шошокеан кёлтюрюуледен кюнбатыш джанындагъы кесеги Шош океанны джатагъыны 3/4 чакълы бири болады. Онла бла мийиклик эмда тау тизим, океанны джатагъын кёб чунгургъа, къобугъа юлешеди. Эм магъаналы тау тизимле джарым тогъай шекелли кёлтюрюу система къурайдыла. Биринчи аллай джарым тогъайны Гавай тау тизим къурайды, анны бла параллель джарым тогъайны Картографланы таулары, Маркус-Неккер, Лайн айрымканланы суу тюбю тау тизимлери къурайдыла, джарым тогъай Туамоту айрымканланы суу тюбю тамалында бошалады. Аны ызындан келген джарым тогъай Маршаллны айрымканларыны, Кирибатини, Тувалуну эм Самоаны суу тюбю тамалларындан къуралады. Тёртюнчю джарым тогъайгъа Каролин айрымканланы эмда суу тюбю Капингамаранги мийикликни алады. Бешинчи джарым тогъай Каролин айрымканланы къыбыла къауумларындан къуралады.[2].
Гавай айрымканла бла Самоа архипелагда бусагъатда да лава къусады. Шош океанны джатагъында 10 минг чакълы бир тау барды, асламысы бла вулкан тамаллыладыла. Аланы ичинде кёб гайот барды. Бир къауум гайотланы башлары 2—2,5 минг м теренликдедиле, орта теренлик эсе уа 1,3 минг метрди. Шош океанны ара эмда кюнбатыш кесеклеринде айрымканларыны асламысыеы марджан тамалы барды. Вулкандан къуралгъан айрымканла да марджан къурулушла бла къуршалайдыла[2].
Азияны уллу суулары, сёз ючюн — Амур, Хуанхэ, Янцзы, Меконг эмда башхала Шош океаннга джыл сайын 1767 миллион тонна къалау келтиредиле. Бу аллювий бютеулей къыйыр тенгизле бла богъазланы акваторияларында къалады. Американы эм уллу суулары — Юкон, Колорадо, Колумбия, Фрейзер, Гуаякиль эмда башхала джыл сайын 380 миллион тонна къалау келтиредиле, эмда 70—80 % ачыкъ океаннга кетеди[8].
Шош океанны климаты кюн радиацияны эмда атмосфераны циркуляциясыны зоналы джайылыууну, Азия континентни чакъ эткисини тамалында къуралады. Океанда Джерде болгъан бютеу климат зонаны айырырыгъа боллукъду. Шимал орта зонада къыш заманда бар аралыкъгъа Басымны алеут минимуму саналады, джай ол алай эсленмейди. Къыбыларакъ Шимал-шошокеан антициклон орналгъанды. Экваторну узунлугъуна Экваториал депрессияны (тюшген басымны бёлгесин) айырыргъа боллукъду, ол къыбыласында Къыбыла-Шошокеан антициклон бла ауушунады. Андан ары къыбылагъа басым тюше барады, сора Антарктиданы башында мийик басымны бёлгесине алмашады. Барлыкъ аралыкъланы орналгъанларына кёре джеллени да ургъан джанлары белгиленеди. Шимал джарымтобну орта кенгликлеринде къыш — кючлю кюнбатыш джелле, джай — къарыусуз къыбыла джелле урадыла. Океанны шимал-кюнбатышында къыш заманда шимал эмда шимал-кюнчыгъыш муссон джелле урадыла, джай а уа ала къыбыла муссон джеллеге ауушунадыла. Полюсдагъы фронтлада къуралгъан циклонла, полюсну къатындагъы зоналада штормланы кёб болуууна чурум боладыла. Шимал джарымтобну субтропиклери бла тропиклеринде шимал-кюнчыгъыш пассатла бийлик этедиле. Экватор зонада джылны узунуна штиль болады. Къыбыла джарымтобну тропика эмда субтропика зоналарында къыбыла-кюнчыгъыш пассат бийлик этеди, джай къарыусузду, къыш эсе уа кюч алады. Тропикледе (асламысы бла джай) хыны тропика тайфунла джаратыладыла. Ала асламысы бла Филиппинледен кюнчыгъыш джанында къураладыла, андан ала шимал-кюнбатыш бла шималгъа джол аладыла Тайвань бла Японияны юсю бла ётюб Берингни тенгизине джетерге къарыуларын тауусадыла. Тайфунланы башха бёлгеси Ара Американы джаныды. Къыбыла джарымтобну къыркъынчы кенгликлеринде дайым эмда кючлю кюнбатыш джелле бардыла. Къыбыла джарымтобну мийик кенгликлеринде джелле, Антарктида джанындагъы алаша басымда болуучу орта циклон циркуляцияны джорукъларына бойсунадыла[9].
Климатны зоналыкъ юлешиниуюне океанны башындагъы хауа да бойсунады, алай кюнбатыш кесеги джылыракъды. Тропика эмда экваториал зоналада орта температурала 27,5 °C — 25,5 °C арасындады. Джай 25 °C изотерма шималгъа кенгереди, океанны кюнбатыш кесегинде бу кенгериу уллуду, кюнчыгъыш кесегинде уа алай эсленирча болмайды. Океанны къыйырсыз джюзюню башы бла бара хауа мылылыкъ бла толады. Экваторну эки джанында, джауумланы максимуму болгъан эки бёлге барады, ала 2000 мм изогиета бла чекленедиле, экваторну юсю бла уа къургъагъыракъ зона барады. Шош океанда шимал пассатла бла къыбыла пассатланы бир-бирлерине тийген зона джокъду. Бир-бири бла тийишмеген, къургъагъыракъ экватор бла айры болгъан эки зона къуралады[9].
Шош океанны агъымларыны схемасы, атмосфераны циркуляциясыны схемасына байланыбды. Шимал джарымтобну шимал-кюнчыгъыш пассаты Шимал-Пассат агъымны джаратылыууна чурум болады, бу агъым океанны Ара Американы джагъасындан Филиппин айрымканлагъа дери барады. Андан ары агъым эки дженгнге юлешинеди: бири къыбылагъа бурулуб Экватор къаршчы агъымны къуралыууна юлюш къошады, бир кесеги уа индонезий тенгизлени бассейнлерине кетеди. Шимал дженги Кюнчыгъыш-Къытай тенгизге агъады, андан чыгъыб Кюсю айрымканны къыбыла джанында джангы джылы Куросио агъымгъа тамал береди. Бу агъым шималгъа Япон джагъагъа дери барады, джолунда айрымканланы климатларын кючлю эткилейди. Ш. к. 40° Куросио Шимал-Шошокеан агъымгъа кёчеди, эмда кюнчыгъышха, Орегонну джагъасына дери барады. Шимал Америкагъа джетгенден сора, эки бутакъгъа юлешинеди, шимал джылы Аляска агъым бла сууукъ къыбыла Калифорния агъымгъа. Къыбыла джарымтобда Къыбыла-кюнчыгъыш пассат Къыбыла Пассат агъымны къурайды, ол Шош океанны Колумбияны джагъасындан башлаб Молукк айрымканлагъа дери ётеди. Лайн айрымканла бла Туамотуну арасында ол Марджан тенгизге баргъан бутакъны къурайды, ол бутакъ андан ары къыбылагъа, Австралияны джагъасы бла, Кюнчыгъыш-Австралия агъымны къураб агъады. Къыбыла Пассат агъымны сууларыны асламысы Молукка айрымканланы кюнчыгъыш джанында Шимал-Пассат агъымны суулары биригиб Экватор къаршчы агъымны къурайдыла. Кюнчыгъыш-Австралия агъым Джангы Зеландияны къыбыла джанында кючлю Кюнбатыш джеллени агъымына къошулады. Ол агъым Индий океандан келиб, Шош океанны кюнбатышдан кюнчыгъышха ётеди. Къыбыла Американы къыбыла учунда бу агъым юлешинеди, шималгъа Перу агъым кибик агъады, ол тропикледе Къыбыла Пассат агъымгъа къошулады, эмда агъымланы къыбыла тогъайын джабады. Кюнбатыш джеллени агъымыны башха кесеги уа Къыбыла Американы Горн учну агъымы ат бла континентни къыйыры бла ётюб Атлантика океаннга кетеди. Шош океанны сууларыны циркуляциясында сууукъ Кромвеллни агъымы уллу орун алады, ол Къыбыла Пассат агъымны тюбю бла ш. к. 154°-дан башлаб Галлапагос айрымканлагъа дери барады[9]. Океанны кюнчыгъыш экватор кесегинде Эль-Ниньо деген джылы аз тузлу агъым къуралады, сууукъ Перу агъымны Къыбыла Американы джагъаларындан ыхтырады. Аны бла бирге баш сууланы тюбюндеги къатлагъа кислородну келиую тохтайды, ол планктонну, чабакъланы эмда аланы ашаб джашагъан къанатлыланы ёлюмлерине себеб болады, къургъакъ болуучу джагъалагъа уа кючлю джангурла келедиле, ала да суу къобуугъа чурум боладыла[10].
Эм бек тузлулукъ экватор эмда тропика зоналагъа келеди (максимум 35,5—35,6 ‰-ге дери), анда кебиу мийик, джауум да аз болады. Кюнчыгъышха сууукъ агъымла бла бирге тузлулукъ да азаяды. Джауумну да кёб болууу тузлулукъну азайтады.[9]
Шош океанны къыбыласында буз Антарктика джанындагъы зоналада къуралады, шималда уа къуру Берингни тенгизинде, Охотск эмда Япон тенгизледе болады. Къыбыла Алясканы джагъаларындан айсбергле къуралады, ала мартда-апрелде ш. к. 48—42°-на дери джетедиле. Шимал тенгизле, артыкъсыз да Берингни тенгизи, океанны шимал бёлгелеринде джюзген бузланы асламысын бередиле. Антарктика суулады пак бузланы чеги къ. к. 60—63°-на джетеди, айсбергле шималгъа узакъ кетедиле, ш. к. 45°-на дери.[9]
Шош океанда юс, юс тюбюндеги, аралыкъ, терен эмда тюб сууланы айырадыла. Юс суу массаны 35—100 м къалынлыгъы барды, аны температурасы, тузлулугъу эмда къысыкълыгъы бирчаракъды. Бу суу масса океанны юсюнде джылыу ауушдуруу бла, джауумла бла кебиуню илишкиси бла эмда кючлю къатышыу бла белгиленеди. Бу шартла юс тюбюндеги суулагъа да байлмлыдыла, алай а юс сууладан азыракъ. Субтропикле бла сууукъ кенгликледе бу суу массала джыл джарымны юс суула, башха джарымда уа юс тюбюндеги суула боладыла. Бир къауум климат бёлгеледе аланы аралыкъ суула бла чеклери 220 м бла 600 м арасында болады. Юс тюбюндеги суула бек тузлудула эмда мийик къысыкълыдыла, температуралары тропикле бла субтропикледе 13—18 °C-ды, орта климат бёлгеде 6—13 °C-ды. Юс тюбюндеги суула джылы климатда тузлу юс сууланы тюбюне тюшюую бла къураладыла[9].
Орта эмда мийик кенгликлени аралыкъ суу массаларыны температурасы 3—5 °C-ды, тузлулугъу уа 33,8—34,7 ‰ болады. Тюб чеги 900—1700 м арасында болады. Терен суу массаланы къуралыуу антарктика суулада эмда Берингни тенгизинде сууугъан сууланы тюбюне тюшюую бла, сора теренде джайылыуу бла байламлыды. Тюб суу массала 2500—3000 м теренликни тюбюндедиле. Аланы температуралары гитчеди (1—2 °C) тузлулугъу да бирчады (34,6—34,7 ‰). Бу суула антарктика шельфде къураладыла. Акъыртын ала океанны тюбю бла теренликлеге джайыладыла. Башха океанны тюб сууларына кёре, Шош океанны тюб сууларында эритилген кислород азды. Терен суула бла бирге тюб суула Шош океанны суу къалынлыгъыны 75 % боладыла[9].
Шош океанда Дуния океанны биомассасыны 50 % джыйылгъанды. Океанда джашау байды, артыкъсыз да Азия бла Австралияны джагъаларыны арасындагъы тропика эмда субтропика бёлгеледе. Анда уллу территорияла марджан рифле бла эмда мангр чырпыла бла алыныбды. Шош океанны фитопланктону бек ууакъ бир клеткалы суу ёсюмлюкледен къуралады, аланы 1300 тюрлюсю белгилиди. Ёсюмлюкню асламысы сай бёлгеледе эмда апвеллингни зоналарында джайылыбды. Океанны тюбюндеги ёсюмлюкле: 4 минг тюрлю суу ёсюмлюк бла 29 тюрлю гоккалы ёсюмлюкдюле[9].
Шош океанны джаныуар дуниясы башха океанладан эсе 3-4 къатха байды, артыкъсыз да тропика суулада. Индонезий тенгизледе чабакъланы 2 минг тюрлюсю тюбейди, шимал тенгизледе уа къуру 300 тюрлюсю. Тропика зонада моллюскланы 6 минг тюрлюсю барды, Берингни тенгизиде уа — 200 чакълы бир. Шош океанны фаунасында буруннгу тюрлюле кёб тюбейдиле. Лосось чабакъланы 95 % да шош океанны сууларындады[9].
Шош океанда адамны мюлк иши аны сууларыны кирлениуюне себеб болгъанды, аны биология байлыкъларын азайтханды. Сёз ючюн, XVIII ёмюрню ахырына Берингни тенгизинде тенгиз ийнекле къурутулгъандыла. XX ёмюрню аллында тенгиз киштикле бла китлени кёб тюрлюсю къурур къоркъууда болгъандыла, бусагъатда бу джаныуарланы ёлтюрюу чекленнгенди, бир-бир къраллада уа тамамы бла джасакъланнганды. Океанда экология джанындан эм уллу къоркъуу сууланы нефть продуктла бла кирлендириудю, аны тышында ауур металла бла атом индустрияны джараусузгъа чыкъгъанлары да уллу къоркъуу бередиле. Заранлы затла агъымла бла бирге бютеу океаннга джайыладыла. Адамла джашагъан джерлени къой, Антарктиданы джагъасында джашагъан тенгиз джаныуарланы чархларында да табылгъандыла бу заранлы затла. АБШ-ны он штаты тохтаусуз кеслерини джараусузгъа чыкъгъан затларын тенгизге тёгедиле. 1980-чы джылда бу амал бла 160 000 тоннадан артыкъ джараусузгъа чыкъгъан къоратылгъанды, ол замандан бери бу санла азайгъандыла[11][12].
Шош океанны шимал кесегинде джелимден (пластмассадан) Уллу шошокеан багуш тамгъа къуралгъанды, ол Шимал-Шошокеан агъым системаны болушлугъу бла бютеу океандан багушну джыйыб, бир джерге келтиреди. Бу тамгъа Шош океанны шимал кесегини юсю бла, Калифорнияны джагъасындан 500 тенгиз миля чакълы бирден, Гавайланы къаты бла Япониягъа джетише келгенди. 2001 джылда бу багуш айрымканны массасы 3,5 млн тоннадан ауур болгъанды, майданы уа — 1 млн км² чакълы бир, ол демек, зоопланктонну массасындан алты кереге ауурду. Хар 10 джыл сайын бу багушну майданы бир къатха уллу болады[13].
1945 джылны 6-чы эмда 9-чу августунда АБШ-ны сауутлу кючлери Японияны Хиросима бла Нагасаки шахарларын ядролу сауут бла бомбалагъандыла — адам улуну тарихинде ядролу сауутну къазауатда джангыз кере хайырланыууду бу. Ёлгенлени саны Хиросимада — 90-166 минг адам, Нагасакиде да 60-80 минг адам болгъанды[14]. 1946-чы джылдан башлаб 1958-чи джылгъа дери Бикини эмда Эниветок атоллада (Маршаллны айрымканлары) АБШ ядролу сынаула бардыргъанды. Бютеулей 67 атом эмда водород бомба атылтыу болгъанды[15]. 1954 джылны 1-чи мартында, 15 мегатонналыкъ водород бомбаны суу башында сынауну заманында, атылыудан теренлиги 75 м, кенглиги 2 км болгъан кратер къуралгъанды, ядролу джууа 15 км мийикликге чыкъгъанды, диаметри да 20 км болгъанды. Эсебинде Бикини атолл джокъ болгъанды, территория — АБШ-ны тарихинде эм уллу радиация кирлениуге ие болгъанды, алайлада джашагъан адамла радиация бла таякъланнгандыла[16]. 1957—1958 джыллада Уллу Британия, Полинезияда Ноелни айрымканы бла Молден атоллда (Лайн айрымканла) 9 ядролу атылтыу этгенди. 1966—1996 джыллада Франция, Француз Полинезияны Муруроа бла Фангатауфа атолларында (Туамоту архипелаг) 193 ядролу сынау этгенди (аладан 46 атмосферада, 147 джер тюбюнде)[17].
1989 джылны 23-чю мартында Алясканы джагъасыны къатында «Эксон Вальдез» танкерде авария болгъанды, бу палахны эсебинде 260 минг баррель нефть тенгизге тёгюледи, 28 минг км² майданда нефть тамгъа къуралады. Нефть бла джагъа сызны эки минг чакълы бир километри кирленнген эди[18]. Бу авария 2010 джылны 20-чы апрелинде Мексикан богъаздагъы «Deepwater Horizon» нефть платформаны атылыууна дери тарихде эм уллу тенгиз экология палахха саналгъанды[19].
Океанны ичинде башха регионлагъа кирмеген Океанияны къурагъан айрымкан къралла эмда башха къралланы иеликлери барды:
Шош океанны тинтиу эмда хайырланыу, адам улуну джазылгъан тарихинден кёбге алгъа башланнганды. Океанда джюзерге джонкала, катамаранла эмда тюз плотла хайырланнгандыла. 1947 джылда бальса агъачдан этилген «Кон-Тики» плот норвегчи Тур Хейердалны башчылыгъы бла Шош океанны Къыбыла Американы арасындан Полинезияны айрымканларына дери джюзгенди. Къытай джонкала океанны джагъаларыны джаны бла Индий океаннга джолоучулукъ этгенлей тургъандыла.(юлгюге, 1405—1433 джыллада Чжэн Хэни джети джолоучулугъу)[20].
Шош океанны кёрген биринчи европачыгъа испан конкистадор Васко Нуньес де Бальбоа саналады, ол 1513 джылда Панама боюнчукъда бир тауну башындан «шумлукъда» къыбыла джанында джайылгъан океанны сууларын кёргенди, эмда ол заманда аннга Къыбыла Океан атны бергенди. 1520 джылны къачында португал тенгизчи Фернан Магеллан Къыбыла Американы къыбыла джанындан тёгерегине айланнганды, ачыкъ богъазны ётгенден сора джангы суу кенгликлени кёргенди. Юч ай баргъан джолоучулукъда ол Филиппин айрымканлагъа джетеди, бир уллу джелге да тюбемейди, ол себебден болур, Магеллан океаннга Шош атны береди. Шош океанны биринчи деталлы картасын 1589 джыл Ортелий басмалайды[21]. 1642—1644 джыллада Тасманны башчылыгъы бла экспедиция Австралияны айры континент болгъанын ачыкълагъанды[20].
Океанны актив тинтиу XVIII ёмюрде башланады. Европаны алчы къраллары Шош океаннга илму-тинтиу экспедицияланы джибере башлайдыла, алагъа башчылыкъ этген белгили тенгиз тинтиучюле, саяхатчыла: ингилизли Джеймс Кук (Австралия бла Джангы Зеландияны тинтиу, Гавайланы ачыу), французла Луи Антуан Бугенвиль (Океанияны айрымканларын тинтиу) эмда Жан-Франсуа Лаперуз, итальянлы Алессандро Маласпина (Къыбыла эмда Шимал Америкаланы бютеу кюнбатыш джагъасыны карталарын этгенди). Океанны шимал кесегини тинтиуюнде орус тинтиучюле да юлюш къошхандыла, сёз ючюн, С. И. Дежнёв (Евразия бла Шимал Американы арасындагъы ачыкъ богъаз), В. Беринг (океанны шимал джагъаларын тинтиу) эмда А. И. Чириков (Шимал Американы шимал-кюнбатыш джагъаларын тинтиу)[22]. 1803—1864 джыллада орус тенгизчиле 45 джер джюзюн аулагъан джолоучулукъ этгендиле, аны эсебинде орус аскер флот эмда саудюгерчи флот Балтикадан Шош океаннг джолну эмда океанда талай айрымканны ачханды. 1819—1821 джыллада Ф. Ф. Беллинсгаузен бла М. П. Лазарев башчылыкъ этген джер джюзюн аулагъа экспедиция Антарктида бла Къыбыла океанны 29 айрымканын ачханды[20].
1872—1876 джыллада «Челленджер» деген ингилиз корветде биринчи илму океан экспедиция ётгенди[23], ол океанны суууну къурамыны, флорасыны эмда фаунасыны, тюбюню рельефини, грунтларыны юсюнден джангы билгиле алгъанды, океанны теренликлерини картасы къуралгъанды, терен суулада джюзген джаныуарланы биринчи коллекциясы джыйылгъанды. Шош океанны тинтиуде уллу юлюшюн «Планет» кемеде герман экспедиция (1906—1907) бла «Карнеги» (1928—1929) шхунада норвегчи Х. У. Свердруп башчылыкъ этген американ океанография экспедиция этгенди. 1949 джылда «Витязь» деген совет илму-тинтиу кеме СССР-ни Илмула Академиясыны байрагъы бла экспедиция бардыргъанды. 1979 джылгъа дери бу кеме 65 илму рейс этгенди. Аны эсебинде Шош океанны рельефинде кёб «акъ тамгъа» ариуланнганды (сёз ючюн, Мариан чунгурну теренлиги ёлчеленнгенди). Ол заманлада тинтиуле талай къралны экспедициялары бла бардырылгъанды: Уллу Британия — «Челленджер II» (1950—1952), Швеция — «Альбатрос III» (1947—1948), Дания — «Галатея» (1950—1952), ала океанны юсюнден кёб джангы билги келтиргендиле[24]. Халкъла арасы геофизика джылны (1957—1958) ичинде, халкъла арасы кючле (артыкъсыз да АБШ бла СССР) джангы тинтиуле бардыргъандыла, аны эсебинде Шош океанны джангы батиметрика эмда тенгиз навигация карталары этиледиле[25]. 1968 джылдан башлаб «Гломар Челленджер» деген американ кемеде терен суу тюбю къазыула эмда башха биология тинтиуле бардырылгъандыла[26]. 1960 джылны 23-чю январында адам биринчи эмда бусагъатха дери джангыз кере Дуния океанны эм терен джери Мариан къырыкъгъа тюшгенди. «Триест» атлы тинтиучю батискафда АБШ-ны АТК-ни лейтенантны Дон Уолш бла тинтиучю Жак Пикар тюшгендиле[27].
Бусагъатда Шош океанны джагъалары эмда айрымканлары бирча адамла бла хайырландырылмайдыла. Эм кёб адам джерлешген эмда индустриял джанындан хайырланнган бёлгелеге АБШ-ны джагъасы (Лос-Анджелесден Сан-Францискогъа дери), Японияны эмда Къыбыла Кореяны джагъалары саналады. Австралия бла Джангы Зеландияны джашауларында да океанны магъанасы уллуду[8].
Эм уллу санагъат магъанасы орта эмда тропика кенгликлени барды. Шош океанны акваториясына дунияда чабакъ тутууну 60 % келеди. Аланы ичинде лосось тукъумлу чабакъла, селдь тукъумлу, трескалыла эмда башхала. Чабакъладан сора сют ичген тенгиз джаныуарла да тутуладыла: кашалот, кит, тенгиз киштик, калан, морж, сивуч; омураусузла: крабла, креветкала, устрицала, башаякъ моллюскла. Талай тюрлю ёсюмлюк да чыгъарылады (ламинария (тенгиз къобуста), анфельция (агар-агар), филлоспадикс). Шош океанны эм кючлю тенгиз санагъат къралларына: Япония (Токио, Нагасаки, Симоносеки), Къытай (Чжоушань, Яньтай, Циндао, Далянь), Россия Федерация (Приморье, Сахалин, Камчатка), Перу, Таиланд, Индонезия, Филиппинле, Чили, Вьетнам, Къыбыла Корея, КХДР, Австралия Бирлик, Джангы Зеландия, АБШ саналадыла[28].
Шош океанны юсю бла магъаналы тенгиз эмда хауа коммуникацияла ётедиле. Ала шошокеан бассейнни къралларын бир-бирлери бла байлайдыла, эмда башха къраллагъа транзит джол боладыла. Магъаналы океан джолла Канада бла АБШ-дан Тайвангъа барады. Шош океанны эм баш кеме ётген ачыкъ богъазлары: Берингни ачыкъ богъазы, Татар ачыкъ богъаз, Лаперузну ачыкъ богъазы, Корей, Тайвань, Сингапур, Малакка, Сангар ачыкъ богъазла, Бассны ачыкъ богъазы, Торресни ачыкъ богъазы, Кукну ачыкъ богъазы, Магелланны ачыкъ богъазы. Шош океанны Атлантика океан бла Панама канал байлайды[20]. Уллу портла: Владивосток, Находка, Восточный, Ванино (Россияда), Кобе—Осака, Токио—Иокогама, Нагоя (Японияда), Шанхай , Сянган (Къытайда), Сингапур (Сингапурда), Сидней , Ньюкасл (Австралияда), Окленд (Джангы Зеландияда), Ванкувер (Канадада), Сан-Франциско, Лос-Анджелес , Лонг-Бич (АБШ-да), Уаско (Чилиде). Шош океанны бассейнинде кёб орта эмда ууакъ порт барды[8][20].
Шош океанны юсю бла хауа джюк ташыу да уллу магъананы тутады. Океанны юсю бла биринчи дайым авиарейс 1936 джыл Сан-Франциско (АБШ) — Гонолулу (Гавай айрымканла) — Манила (Филиппинле) маршрут бла этилгенди. Бусагъатда маршрутланы асламысы Шош океанны шимал эмда ара зоналарыны башы бла барады. Айрымканланы арасында ич авиаджолла да уллу магъананы джюрютедиле. 1902 джыл Уллу Британия океанны тюбю бла биринчи суу тюбю телеграф кабелни тартханды (узунлугъу — 12,55 минг км), ол Фаннинг эмда Фиджи айрымканланы юсю бла барыб Канаданы, Джангы Зеландияны, Австралияны байлагъанды[28].
Шош океанны тюбю тюрлю-тюрлю минералладан байды. Къытайны, Индонезияны, Малайзияны, Японияны, АБШ-ны, Эквадорну, Австралияны шельфлеринде нефть бла табигъат газ чыгъарадыла. Бусагъатда санамлагъа кёре Шош океанны гёзенлеринде Дуния океанны табигъат байлыкъларыны 40 % барды.
Шош океанны рекреация къайнакълары бек байды. Дуния турист организацияни билгилерине кёре, XX ёмюрню ахырына Кюнчыгъыш Азия бла Шошокеан регионда халкъла арасы турист джолоучу болгъанланы 16 % солугъанды. Баш солуу зонала: Гавай айрымканла, Полинезия бла Микронезияны айрымканлары, Австралияны кюнчыгъыш джагъасы, Бохай богъаз бла Хайнань айрымкан Къытайда[29]. Эм кёб турист джюрюген къралла: Къытай (55 миллион джылгъа), Малайзия (24 миллион), Гонконг (20 миллион), Таиланд (16 миллион), Макао (12 миллион), Сингапур (9 миллион), Къыбыла Корея (9 миллион), Япония (9 миллион), Индонезия (7 миллион), Австралия (6 миллион), Тайвань (6 миллион), Вьетнам (5 миллион), Филиппинле (4 миллион), Джангы Зеландия (3 миллион), Камбоджа (2 миллион), Гуам (1 миллион); Шимал эмда Къыбыла Американы джагъа къраллары: АБШ (60 миллион), Мексика (22 миллион), Канада (16 миллион), Чили (3 миллион), Колумбия (2 миллион), Коста-Рика (2 миллион), Перу (2 миллион), Панама (1 миллион), Гватемала (1 миллион), Сальвадор (1 миллион), Эквадор (1 миллион)[30].
Саха́ра (араб. صحراء) — Дунияда эм уллу къум тюздю, Шимал Африкадады. Кюнбатышдан кюнчыгъышха 4800 км, къыбыладан шималгъа 1200 км узунлугъу барды; джери 8,6 млн км² (Африканы джерини 30%). Кюнбатышдан Атлантика океан джууады, шималдан Атлас таула эм Джерлеарасы тенгиз бла чеклиди, кюнчыгъышда уа Къызыл тенгиз барды. 
Сахара ондан артыкъ къралны джеринде уллу юлюш алады — Алжирде, Мисирде, Кюнбатыш Сахарада, Ливияда, Мавританияда, Малиде, Мароккода, Нигерде, Суданда, Тунисде, Чадда. Сахараны джерини кёбюсю адамсызды. Адамланы джерлешиуу къуру оазисле бла чекленеди.
Сахара, асыры уллу болгъаны себебли, къум тюзлени типлерини бирини ичинеда кирелмейди. Алай а, кёбюсю къумлу-ташлы типге киреди дерге боллукъды. Къум тюзню ичинде кёб бёлге барды: Тенере, Уллу Кюнчыгъыш Эрг, Уллу Кюнбатыш Эрг, Танезруфт, Хамада-эль-Хамраа, Эрг-Игиди, Эрг-Шеш, Араб къум тюз, Ливия къум тюз, Нубия къум тюз.«Сахара» ат б.э. биринчи ёмюрюнден бери белгилиди. Араб. صَحراء («ṣaḥrāʾ») сёзден къуралады, магъанасы 
"къум тюз", эмда аны кёбчюлюк саны «ṣaḥārāʾ» болады. 
Сахараны бёлгелерини бир къаууму, сёз ючюн - Танесруфт неда Тенере бербер тилден келедиле.
